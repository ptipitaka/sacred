---
title: "1.2 Guhaṭṭhakasuttaniddesa"
tableOfContents: false
sidebar:
  order: 9
type: "tipitaka"
basket: "su"
book: "mn"
---
import Division from '@components/Division.astro';
import Paragraph from '@components/Paragraph.astro';
import Emphasis from '@components/Emphasis.astro';

import DynamicBreadcrumb from '@components/DynamicBreadcrumb.astro';

<DynamicBreadcrumb />

<Paragraph number="86" type="center" book="mn">
Atha guhaṭṭhakasuttaniddesaṃ vakkhati—
</Paragraph>

<Division number="7" book="mn">

<Paragraph number="87" type="verses" book="mn">
_<Emphasis>Satto guhāyaṃ bahunābhichanno,</Emphasis>_  
_<Emphasis>Tiṭṭhaṃ naro mohanasmiṃ pagāḷho;</Emphasis>_  
_<Emphasis>Dūre vivekā hi tathāvidho so,</Emphasis>_  
_<Emphasis>Kāmā hi loke na hi suppahāyā.</Emphasis>_  

</Paragraph>

<Paragraph number="88" book="mn">
<Emphasis>Satto guhāyaṃ bahunābhichanno</Emphasis>ti. Sattoti hi kho vuttaṃ, api ca guhā tāva vattabbā. <Emphasis>Guhā</Emphasis> vuccati kāyo. Kāyoti vā guhāti vā dehoti vā sandehoti vā nāvāti vā rathoti vā dhajoti vā vammikoti vā nagaranti vā nīḷanti vā kuṭīti vā gaṇḍoti vā kumbhoti vā nāgoti vā kāyassetaṃ adhivacanaṃ. <Emphasis>Satto guhāyan</Emphasis>ti guhāyaṃ satto visatto āsatto laggo laggito palibuddho. Yathā bhittikhile vā nāgadante vā gaṇḍaṃ sattaṃ visattaṃ āsattaṃ laggaṃ laggitaṃ palibuddhaṃ; evamevaṃ guhāyaṃ satto visatto āsatto laggo laggito palibuddho. Vuttañhetaṃ bhagavatā—
</Paragraph>

<Paragraph number="89" book="mn">
“Rūpe kho, rādha, yo chando yo rāgo yā nandī yā taṇhā ye upayūpādānā cetaso adhiṭṭhānābhinivesānusayā, tatra satto tatra visatto; tasmā sattoti vuccati. Vedanāya kho, rādha …pe…  saññāya kho, rādha…  saṅkhāresu kho, rādha…  viññāṇe kho, rādha, yo chando yo rāgo yā nandī yā taṇhā ye upayūpādānā cetaso adhiṭṭhānābhinivesānusayā, tatra satto tatra visatto; tasmā sattoti vuccati. Sattoti lagganādhivacanan”ti—  satto guhāyaṃ. <Emphasis>Bahunābhichanno</Emphasis>ti bahukehi kilesehi channo, rāgena channo dosena channo mohena channo kodhena channo upanāhena channo makkhena channo paḷāsena channo issāya channo macchariyena channo māyāya channo sāṭheyyena channo thambhena channo sārambhena channo mānena channo atimānena channo madena channo pamādena channo—  sabbakilesehi…  sabbaduccaritehi…  sabbadarathehi…  sabbapariḷāhehi…  sabbasantāpehi…  sabbākusalābhisaṅkhārehi channo vichanno ucchanno āvuto nivuto ovuto pihito paṭicchanno paṭikujjitoti—  satto guhāyaṃ bahunābhichanno.
</Paragraph>

<Paragraph number="90" book="mn">
<Emphasis>Tiṭṭhaṃ naro mohanasmiṃ pagāḷho</Emphasis>ti tiṭṭhanto naro ratto rāgavasena tiṭṭhati, duṭṭho dosavasena tiṭṭhati, mūḷho mohavasena tiṭṭhati, vinibaddho mānavasena tiṭṭhati, parāmaṭṭho diṭṭhivasena tiṭṭhati, vikkhepagato uddhaccavasena tiṭṭhati, aniṭṭhaṅgato vicikicchāvasena tiṭṭhati, thāmagato anusayavasena tiṭṭhati. Evampi tiṭṭhaṃ naro.
</Paragraph>

<Paragraph number="91" book="mn">
Vuttañhetaṃ bhagavatā—  “santi, bhikkhave, cakkhuviññeyyā rūpā iṭṭhā kantā manāpā piyarūpā kāmūpasaṃhitā rajanīyā, tañce bhikkhu abhinandati abhivadati ajjhosāya tiṭṭhati. Santi, bhikkhave, sotaviññeyyā saddā…  ghānaviññeyyā gandhā…  jivhāviññeyyā rasā…  kāyaviññeyyā phoṭṭhabbā…  manoviññeyyā dhammā iṭṭhā kantā manāpā piyarūpā kāmūpasaṃhitā rajanīyā, tañce bhikkhu abhinandati abhivadati ajjhosāya tiṭṭhatī”ti. Evampi tiṭṭhaṃ naro.
</Paragraph>

<Paragraph number="92" book="mn">
Vuttañhetaṃ bhagavatā—  “rūpūpayaṃ vā, bhikkhave, viññāṇaṃ tiṭṭhamānaṃ tiṭṭhati, rūpārammaṇaṃ rūpapatiṭṭhaṃ nandūpasecanaṃ vuddhiṃ virūḷhiṃ vepullaṃ āpajjati. Vedanūpayaṃ vā, bhikkhave…  saññūpayaṃ…  saṅkhārūpayaṃ vā, bhikkhave, viññāṇaṃ tiṭṭhamānaṃ tiṭṭhati, saṅkhārārammaṇaṃ saṅkhārapatiṭṭhaṃ nandūpasecanaṃ vuddhiṃ virūḷhiṃ vepullaṃ āpajjatī”ti. Evampi tiṭṭhaṃ naro.
</Paragraph>

<Paragraph number="93" book="mn">
Vuttampi hetaṃ bhagavatā—  “kabaḷīkāre ce, bhikkhave, āhāre atthi rāgo atthi nandī atthi taṇhā, patiṭṭhitaṃ tattha viññāṇaṃ virūḷhaṃ. Yattha patiṭṭhitaṃ viññāṇaṃ virūḷhaṃ, atthi tattha nāmarūpassāvakkanti. Yattha atthi nāmarūpassāvakkanti, atthi tattha saṅkhārānaṃ vuddhi. Yattha atthi saṅkhārānaṃ vuddhi, atthi tattha āyatiṃ punabbhavābhinibbatti. Yattha atthi āyatiṃ punabbhavābhinibbatti, atthi tattha āyatiṃ jātijarāmaraṇaṃ. Yattha atthi āyatiṃ jātijarāmaraṇaṃ, sasokaṃ taṃ, bhikkhave, sarajaṃ saupāyāsanti vadāmī”ti. Evampi tiṭṭhaṃ naro.
</Paragraph>

<Paragraph number="94" book="mn">
“Phasse ce, bhikkhave, āhāre …pe…  manosañcetanāya ce, bhikkhave, āhāre…  viññāṇe ce, bhikkhave, āhāre atthi rāgo atthi nandī atthi taṇhā, patiṭṭhitaṃ tattha viññāṇaṃ virūḷhaṃ. Yattha patiṭṭhitaṃ viññāṇaṃ virūḷhaṃ, atthi tattha nāmarūpassāvakkanti. Yattha atthi nāmarūpassāvakkanti, atthi tattha saṅkhārānaṃ vuddhi. Yattha atthi saṅkhārānaṃ vuddhi, atthi tattha āyatiṃ punabbhavābhinibbatti. Yattha atthi āyatiṃ punabbhavābhinibbatti, atthi tattha āyatiṃ jātijarāmaraṇaṃ. Yattha atthi āyatiṃ jātijarāmaraṇaṃ, sasokaṃ taṃ, bhikkhave, sarajaṃ saupāyāsanti vadāmī”ti. Evampi tiṭṭhaṃ naro.
</Paragraph>

<Paragraph number="95" book="mn">
<Emphasis>Mohanasmiṃ pagāḷho</Emphasis>ti. Mohanā vuccanti pañca kāmaguṇā. Cakkhuviññeyyā rūpā iṭṭhā kantā manāpā piyarūpā kāmūpasaṃhitā rajanīyā; sotaviññeyyā saddā…  ghānaviññeyyā gandhā…  jivhāviññeyyā rasā…  kāyaviññeyyā phoṭṭhabbā iṭṭhā kantā manāpā piyarūpā kāmūpasaṃhitā rajanīyā. Kiṃ kāraṇā mohanā vuccanti pañca kāmaguṇā? Yebhuyyena devamanussā pañcasu kāmaguṇesu muyhanti sammuyhanti sampamuyhanti, mūḷhā sammūḷhā sampamūḷhā avijjāya andhīkatā āvutā nivutā ovutā pihitā paṭicchannā paṭikujjitā, taṃ kāraṇā mohanā vuccanti pañca kāmaguṇā. <Emphasis>Mohanasmiṃ pagāḷho</Emphasis>ti mohanasmiṃ pagāḷho ogāḷho ajjhogāḷho nimuggoti—  tiṭṭhaṃ naro mohanasmiṃ pagāḷho.
</Paragraph>

<Paragraph number="96" book="mn">
<Emphasis>Dūre vivekā hi tathāvidho so</Emphasis>ti. <Emphasis>Vivekā</Emphasis>ti tayo vivekā—  kāyaviveko, cittaviveko, upadhiviveko. Katamo kāyaviveko? Idha bhikkhu vivittaṃ senāsanaṃ bhajati araññaṃ rukkhamūlaṃ pabbataṃ kandaraṃ giriguhaṃ susānaṃ vanapatthaṃ abbhokāsaṃ palālapuñjaṃ. Kāyena vivitto viharati. So eko gacchati, eko tiṭṭhati, eko nisīdati, eko seyyaṃ kappeti, eko gāmaṃ piṇḍāya pavisati, eko paṭikkamati, eko raho nisīdati, eko caṅkamaṃ adhiṭṭhāti, eko carati viharati iriyati vattati pāleti yapeti yāpeti. Ayaṃ kāyaviveko.
</Paragraph>

<Paragraph number="97" book="mn">
Katamo cittaviveko? Paṭhamaṃ jhānaṃ samāpannassa nīvaraṇehi cittaṃ vivittaṃ hoti. Dutiyaṃ jhānaṃ samāpannassa vitakkavicārehi cittaṃ vivittaṃ hoti. Tatiyaṃ jhānaṃ samāpannassa pītiyā cittaṃ vivittaṃ hoti. Catutthaṃ jhānaṃ samāpannassa sukhadukkhehi cittaṃ vivittaṃ hoti. Ākāsānañcāyatanaṃ samāpannassa rūpasaññāya paṭighasaññāya nānattasaññāya cittaṃ vivittaṃ hoti. Viññāṇañcāyatanaṃ samāpannassa ākāsānañcāyatanasaññāya cittaṃ vivittaṃ hoti. Ākiñcaññāyatanaṃ samāpannassa viññāṇañcāyatanasaññāya cittaṃ vivittaṃ hoti. Nevasaññānāsaññāyatanaṃ samāpannassa ākiñcaññāyatanasaññāya cittaṃ vivittaṃ hoti. Sotāpannassa sakkāyadiṭṭhiyā vicikicchāya sīlabbataparāmāsā diṭṭhānusayā vicikicchānusayā, tadekaṭṭhehi ca kilesehi cittaṃ vivittaṃ hoti. Sakadāgāmissa oḷārikā kāmarāgasaṃyojanā paṭighasaṃyojanā oḷārikā kāmarāgānusayā paṭighānusayā, tadekaṭṭhehi ca kilesehi cittaṃ vivittaṃ hoti. Anāgāmissa anusahagatā kāmarāgasaṃyojanā paṭighasaṃyojanā anusahagatā kāmarāgānusayā paṭighānusayā, tadekaṭṭhehi ca kilesehi cittaṃ vivittaṃ hoti. Arahato rūpārūparāgā mānā uddhaccā avijjāya mānānusayā bhavarāgānusayā avijjānusayā, tadekaṭṭhehi ca kilesehi bahiddhā ca sabbanimittehi cittaṃ vivittaṃ hoti. Ayaṃ cittaviveko.
</Paragraph>

<Paragraph number="98" book="mn">
Katamo upadhiviveko? <Emphasis>Upadhi</Emphasis> vuccanti kilesā ca khandhā ca abhisaṅkhārā ca. Upadhiviveko vuccati amataṃ nibbānaṃ. Yo sabbasaṅkhārasamatho sabbūpadhipaṭinissaggo taṇhakkhayo virāgo nirodho nibbānaṃ. Ayaṃ upadhiviveko. Kāyaviveko ca vivekaṭṭhakāyānaṃ nekkhammābhiratānaṃ, cittaviveko ca parisuddhacittānaṃ paramavodānappattānaṃ, upadhiviveko ca nirūpadhīnaṃ puggalānaṃ visaṅkhāragatānaṃ.
</Paragraph>

<Paragraph number="99" book="mn">
<Emphasis>Dūre vivekā hī</Emphasis>ti. Yo so evaṃ guhāyaṃ satto, evaṃ bahukehi kilesehi channo, evaṃ mohanasmiṃ pagāḷho, so kāyavivekāpi dūre, cittavivekāpi dūre, upadhivivekāpi dūre vidūre suvidūre na santike na sāmantā anāsanne vivekaṭṭhe. <Emphasis>Tathāvidho</Emphasis>ti tādiso tassaṇṭhito tappakāro tappaṭibhāgo yo so mohanasmiṃ pagāḷhoti—  dūre vivekā hi tathāvidho so.
</Paragraph>

<Paragraph number="100" book="mn">
<Emphasis>Kāmā hi loke na hi suppahāyā</Emphasis>ti. <Emphasis>Kāmā</Emphasis>ti uddānato dve kāmā—  vatthukāmā ca kilesakāmā ca. Katame vatthukāmā? Manāpikā rūpā manāpikā saddā manāpikā gandhā manāpikā rasā manāpikā phoṭṭhabbā, attharaṇā pāvuraṇā dāsidāsā ajeḷakā kukkuṭasūkarā hatthigavāssavaḷavā, khettaṃ vatthuṃ hiraññaṃ suvaṇṇaṃ, gāmanigamarājadhāniyo raṭṭhañca janapado ca koso ca koṭṭhāgārañca, yaṃ kiñci rajanīyaṃ vatthu—  vatthukāmā. Api ca atītā kāmā anāgatā kāmā paccuppannā kāmā, ajjhattā kāmā bahiddhā kāmā ajjhattabahiddhā kāmā, hīnā kāmā majjhimā kāmā paṇītā kāmā, āpāyikā kāmā mānusikā kāmā dibbā kāmā paccupaṭṭhitā kāmā, nimmitā kāmā animmitā kāmā paranimmitā kāmā, pariggahitā kāmā apariggahitā kāmā, mamāyitā kāmā amamāyitā kāmā, sabbepi kāmāvacarā dhammā, sabbepi rūpāvacarā dhammā, sabbepi arūpāvacarā dhammā, taṇhāvatthukā taṇhārammaṇā kāmanīyaṭṭhena rajanīyaṭṭhena madanīyaṭṭhena kāmā. Ime vuccanti vatthukāmā.
</Paragraph>

<Paragraph number="101" book="mn">
Katame kilesakāmā? Chando kāmo rāgo kāmo chandarāgo kāmo, saṅkappo kāmo rāgo kāmo saṅkapparāgo kāmo, yo kāmesu kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṃ kāmogho kāmayogo kāmupādānaṃ kāmacchandanīvaraṇaṃ.
</Paragraph>

<Paragraph number="102" type="verses" book="mn">
_“Addasaṃ kāma te mūlaṃ,_  
_Saṅkappā kāma jāyasi;_  
_Na taṃ saṅkappayissāmi,_  
_Evaṃ kāma na hehisī”ti.—_  

</Paragraph>

<Paragraph number="103" book="mn">
Ime vuccanti kilesakāmā. <Emphasis>Loke</Emphasis>ti apāyaloke manussaloke devaloke, khandhaloke dhātuloke āyatanaloke. <Emphasis>Kāmā hi loke na hi suppahāyā</Emphasis>ti. Kāmā hi loke duppahāyā duccajjā duppariccajjā dunnimmadayā dunniveṭhayā dubbiniveṭhayā duttarā duppatarā dussamatikkamā dubbinivattāti—  kāmā hi loke na hi suppahāyā.
</Paragraph>

<Paragraph number="104" book="mn">
Tenāha bhagavā—
</Paragraph>

<Paragraph number="105" type="verses" book="mn">
_“Satto guhāyaṃ bahunābhichanno,_  
_Tiṭṭhaṃ naro mohanasmiṃ pagāḷho;_  
_Dūre vivekā hi tathāvidho so,_  
_Kāmā hi loke na hi suppahāyā”ti._  

</Paragraph>

</Division>
<Division number="8" book="mn">

<Paragraph number="106" type="verses" book="mn">
_<Emphasis>Icchānidānā bhavasātabaddhā,</Emphasis>_  
_<Emphasis>Te duppamuñcā na hi aññamokkhā;</Emphasis>_  
_<Emphasis>Pacchā pure vāpi apekkhamānā,</Emphasis>_  
_<Emphasis>Ime va kāme purime va jappaṃ.</Emphasis>_  

</Paragraph>

<Paragraph number="107" book="mn">
<Emphasis>Icchānidānā bhavasātabaddhā</Emphasis>ti. Icchā vuccati taṇhā. Yo rāgo sārāgo anunayo anurodho nandī nandirāgo, cittassa sārāgo icchā mucchā ajjhosānaṃ gedho paligedho saṅgo paṅko, ejā māyā janikā sañjananī sibbinī jālinī saritā visattikā, suttaṃ visaṭā āyūhinī dutiyā paṇidhi bhavanetti, vanaṃ vanatho sandhavo sneho apekkhā paṭibandhu, āsā āsīsanā āsīsitattaṃ, rūpāsā saddāsā gandhāsā rasāsā phoṭṭhabbāsā, lābhāsā dhanāsā puttāsā jīvitāsā, jappā pajappā abhijappā jappanā jappitattaṃ loluppaṃ loluppāyanā loluppāyitattaṃ pucchañchikatā sādhukamyatā, adhammarāgo visamalobho nikanti nikāmanā patthanā pihanā sampatthanā, kāmataṇhā bhavataṇhā vibhavataṇhā, rūpataṇhā arūpataṇhā nirodhataṇhā, rūpataṇhā saddataṇhā gandhataṇhā rasataṇhā phoṭṭhabbataṇhā dhammataṇhā, ogho yogo gantho upādānaṃ āvaraṇaṃ nīvaraṇaṃ chadanaṃ bandhanaṃ, upakkileso anusayo pariyuṭṭhānaṃ latā vevicchaṃ, dukkhamūlaṃ dukkhanidānaṃ dukkhappabhavo mārapāso mārabaḷisaṃ māravisayo, taṇhānadī taṇhājālaṃ taṇhāgaddulaṃ taṇhāsamuddo abhijjhā lobho akusalamūlaṃ. <Emphasis>Icchānidānā</Emphasis>ti icchānidānakā icchāhetukā icchāpaccayā icchākāraṇā icchāpabhavāti—  icchānidānā.
</Paragraph>

<Paragraph number="108" book="mn">
<Emphasis>Bhavasātabaddhā</Emphasis>ti. Ekaṃ bhavasātaṃ—  sukhā vedanā. Dve bhavasātāni—  sukhā ca vedanā iṭṭhañca vatthu. Tīṇi bhavasātāni—  yobbaññaṃ, ārogyaṃ, jīvitaṃ. Cattāri bhavasātāni—  lābho, yaso, pasaṃsā, sukhaṃ. Pañca bhavasātāni—  manāpikā rūpā, manāpikā saddā, manāpikā gandhā, manāpikā rasā, manāpikā phoṭṭhabbā. Cha bhavasātāni—  cakkhusampadā, sotasampadā, ghānasampadā, jivhāsampadā, kāyasampadā, manosampadā. Bhavasātabaddhā, sukhāya vedanāya sātabaddhā, iṭṭhasmiṃ vatthusmiṃ baddhā, yobbaññe baddhā, ārogye baddhā, jīvite baddhā, lābhe baddhā, yase baddhā, pasaṃsāyaṃ baddhā, sukhe baddhā, manāpikesu rūpesu baddhā, saddesu…  gandhesu…  rasesu…  manāpikesu phoṭṭhabbesu baddhā, cakkhusampadāya baddhā, sota…  ghāna…  jivhā…  kāya…  manosampadāya baddhā, vibaddhā ābaddhā laggā laggitā palibaddhāti—  icchānidānā bhavasātabaddhā.
</Paragraph>

<Paragraph number="109" book="mn">
<Emphasis>Te duppamuñcā na hi aññamokkhā</Emphasis>ti te vā bhavasātavatthū duppamuñcā, sattā vā etto dummocayā. Kathaṃ te bhavasātavatthū duppamuñcā? Sukhā vedanā duppamuñcā, iṭṭhaṃ vatthu duppamuñcaṃ, yobbaññaṃ duppamuñcaṃ, ārogyaṃ duppamuñcaṃ, jīvitaṃ duppamuñcaṃ, lābho duppamuñco, yaso duppamuñco, pasaṃsā duppamuñcā, sukhaṃ duppamuñcaṃ, manāpikā rūpā duppamuñcā, manāpikā saddā…  gandhā…  rasā…  phoṭṭhabbā duppamuñcā, cakkhusampadā duppamuñcā, sota…  ghāna…  jivhā…  kāya…  manosampadā duppamuñcā dummocayā duppamocayā dunniveṭhayā dubbiniveṭhayā, duttarā duppatarā dussamatikkamā dubbinivattā. Evaṃ te bhavasātavatthū duppamuñcā.
</Paragraph>

<Paragraph number="110" book="mn">
Kathaṃ sattā etto dummocayā? Sukhāya vedanāya sattā dummocayā, iṭṭhasmā vatthusmā dummocayā, yobbaññā dummocayā, ārogyā dummocayā, jīvitā dummocayā, lābhā dummocayā, yasā dummocayā, pasaṃsāya dummocayā, sukhā dummocayā, manāpikehi rūpehi dummocayā, manāpikehi saddehi…  gandhehi…  rasehi…  phoṭṭhabbehi dummocayā, cakkhusampadāya dummocayā, sota…  ghāna…  jivhā…  kāya…  manosampadāya dummocayā duruddharā, dussamuddharā dubbuṭṭhāpayā dussamuṭṭhāpayā dunniveṭhayā dubbiniveṭhayā duttarā duppatarā dussamatikkamā dubbinivattā. Evaṃ sattā etto dummocayāti—  te duppamuñcā.
</Paragraph>

<Paragraph number="111" book="mn">
<Emphasis>Na hi aññamokkhā</Emphasis>ti te attanā palipapalipannā na sakkonti paraṃ palipapalipannaṃ uddharituṃ. Vuttañhetaṃ bhagavatā—  “so vata, cunda, attanā palipapalipanno paraṃ palipapalipannaṃ uddharissatīti netaṃ ṭhānaṃ vijjati. So vata, cunda, attanā adanto avinīto aparinibbuto paraṃ damessati vinessati parinibbāpessatīti netaṃ ṭhānaṃ vijjatī”ti. Evampi na hi aññamokkhā.
</Paragraph>

<Paragraph number="112" book="mn">
Atha vā natthañño koci mocetā. Te yadi muñceyyuṃ, sakena thāmena sakena balena sakena vīriyena sakena parakkamena sakena purisathāmena sakena purisabalena sakena purisavīriyena sakena purisaparakkamena attanā sammāpaṭipadaṃ anulomapaṭipadaṃ apaccanīkapaṭipadaṃ anvatthapaṭipadaṃ dhammānudhammapaṭipadaṃ paṭipajjamānā muñceyyunti. Evampi na hi aññamokkhā.
</Paragraph>

<Paragraph number="113" book="mn">
Vuttampi hetaṃ bhagavatā—
</Paragraph>

<Paragraph number="114" type="verses" book="mn">
_“Nāhaṃ sahissāmi pamocanāya,_  
_Kathaṃkathiṃ dhotaka kiñci loke;_  
_Dhammañca seṭṭhaṃ abhijānamāno,_  
_Evaṃ tuvaṃ oghamimaṃ taresī”ti._  

</Paragraph>

<Paragraph number="115" book="mn">
Evampi na hi aññamokkhā.
</Paragraph>

<Paragraph number="116" book="mn">
Vuttampi hetaṃ bhagavatā—
</Paragraph>

<Paragraph number="117" type="verses" book="mn">
_“Attanā hi kataṃ pāpaṃ,_  
_attanā saṅkilissati;_  
_Attanā akataṃ pāpaṃ,_  
_attanāva visujjhati;_  
_Suddhī asuddhi paccattaṃ,_  
_nāñño aññaṃ visodhaye”ti._  

</Paragraph>

<Paragraph number="118" book="mn">
Evampi na hi aññamokkhā.
</Paragraph>

<Paragraph number="119" book="mn">
Vuttampi hetaṃ bhagavatā—  “evamevaṃ kho, brāhmaṇa, tiṭṭhateva nibbānaṃ, tiṭṭhati nibbānagāmī maggo, tiṭṭhāmahaṃ samādapetā. Atha ca pana mama sāvakā mayā evaṃ ovadiyamānā evaṃ anusāsiyamānā appekacce accantaniṭṭhaṃ nibbānaṃ ārādhenti, ekacce nārādhenti. Ettha kyāhaṃ, brāhmaṇa, karomi? Maggakkhāyī, brāhmaṇa, tathāgato. Maggaṃ buddho ācikkhati. Attanā paṭipajjamānā mucceyyun”ti. Evampi na hi aññamokkhāti—  te duppamuñcā na hi aññamokkhā.
</Paragraph>

<Paragraph number="120" book="mn">
<Emphasis>Pacchā pure vāpi apekkhamānā</Emphasis>ti. <Emphasis>Pacchā</Emphasis> vuccati anāgataṃ, <Emphasis>pure</Emphasis> vuccati atītaṃ. Api ca atītaṃ upādāya anāgatañca paccuppannañca pacchā, anāgataṃ upādāya atītañca paccuppannañca pure. Kathaṃ pure apekkhaṃ karoti? “Evaṃrūpo ahosiṃ atītamaddhānan”ti tattha nandiṃ samannāneti. “Evaṃvedano ahosiṃ…  evaṃsañño ahosiṃ…  evaṃsaṅkhāro ahosiṃ…  evaṃviññāṇo ahosiṃ atītamaddhānan”ti tattha nandiṃ samannāneti. Evampi pure apekkhaṃ karoti.
</Paragraph>

<Paragraph number="121" book="mn">
Atha vā “iti me cakkhu ahosi atītamaddhānaṃ, iti rūpā”ti—  tattha chandarāgapaṭibaddhaṃ hoti viññāṇaṃ. Chandarāgapaṭibaddhattā viññāṇassa tadabhinandati. Tadabhinandanto evampi pure apekkhaṃ karoti. “Iti me sotaṃ ahosi atītamaddhānaṃ, iti saddā”ti …pe…  “iti me ghānaṃ ahosi atītamaddhānaṃ, iti gandhā”ti…  “iti me jivhā ahosi atītamaddhānaṃ, iti rasā”ti…  “iti me kāyo ahosi atītamaddhānaṃ, iti phoṭṭhabbā”ti…  “iti me mano ahosi atītamaddhānaṃ, iti dhammā”ti—  tattha chandarāgapaṭibaddhaṃ hoti viññāṇaṃ. Chandarāgapaṭibaddhattā viññāṇassa tadabhinandati. Tadabhinandanto evampi pure apekkhaṃ karoti.
</Paragraph>

<Paragraph number="122" book="mn">
Atha vā yānissa tāni pubbe mātugāmena saddhiṃ hasitalapitakīḷitāni tadassādeti taṃ nikāmeti, tena ca vittiṃ āpajjati. Evampi pure apekkhaṃ karoti.
</Paragraph>

<Paragraph number="123" book="mn">
Kathaṃ pacchā apekkhaṃ karoti? “Evaṃrūpo siyaṃ anāgatamaddhānan”ti tattha nandiṃ samannāneti. “Evaṃvedano siyaṃ…  evaṃsañño siyaṃ…  evaṃsaṅkhāro siyaṃ…  evaṃviññāṇo siyaṃ anāgatamaddhānan”ti tattha nandiṃ samannāneti. Evampi pacchā apekkhaṃ karoti.
</Paragraph>

<Paragraph number="124" book="mn">
Atha vā “iti me cakkhu siyā anāgatamaddhānaṃ, iti rūpā”ti—  appaṭiladdhassa paṭilābhāya cittaṃ paṇidahati. Cetaso paṇidhānapaccayā tadabhinandati. Tadabhinandanto evampi pacchā apekkhaṃ karoti. “Iti me sotaṃ siyā anāgatamaddhānaṃ, iti saddā”ti…  “iti me ghānaṃ siyā anāgatamaddhānaṃ, iti gandhā”ti…  “iti me jivhā siyā anāgatamaddhānaṃ, iti rasā”ti…  “iti me kāyo siyā anāgatamaddhānaṃ, iti phoṭṭhabbā”ti…  “iti me mano siyā anāgatamaddhānaṃ, iti dhammā”ti—  appaṭiladdhassa paṭilābhāya cittaṃ paṇidahati. Cetaso paṇidhānapaccayā tadabhinandati. Tadabhinandanto evampi pacchā apekkhaṃ karoti.
</Paragraph>

<Paragraph number="125" book="mn">
Atha vā “imināhaṃ sīlena vā vatena vā tapena vā brahmacariyena vā devo vā bhavissāmi devaññataro vā”ti—  appaṭiladdhassa paṭilābhāya cittaṃ paṇidahati. Cetaso paṇidhānapaccayā tadabhinandati. Tadabhinandanto evampi pacchā apekkhaṃ karotīti—  pacchā pure vāpi apekkhamānā.
</Paragraph>

<Paragraph number="126" book="mn">
<Emphasis>Ime va kāme purime va jappan</Emphasis>ti. <Emphasis>Ime va kāme</Emphasis>ti paccuppanne pañca kāmaguṇe icchantā sādiyantā patthayantā pihayantā abhijappantā. Purime va jappanti atīte pañca kāmaguṇe jappantā pajappantā abhijappantāti—  ime va kāme purime va jappaṃ.
</Paragraph>

<Paragraph number="127" book="mn">
Tenāha bhagavā—
</Paragraph>

<Paragraph number="128" type="verses" book="mn">
_“Icchānidānā bhavasātabaddhā,_  
_Te duppamuñcā na hi aññamokkhā;_  
_Pacchā pure vāpi apekkhamānā,_  
_Ime va kāme purime va jappan”ti._  

</Paragraph>

</Division>
<Division number="9" book="mn">

<Paragraph number="129" type="verses" book="mn">
_<Emphasis>Kāmesu giddhā pasutā pamūḷhā,</Emphasis>_  
_<Emphasis>Avadāniyā te visame niviṭṭhā;</Emphasis>_  
_<Emphasis>Dukkhūpanītā paridevayanti,</Emphasis>_  
_<Emphasis>Kiṃsū bhavissāma ito cutāse.</Emphasis>_  

</Paragraph>

<Paragraph number="130" book="mn">
<Emphasis>Kāmesu giddhā pasutā pamūḷhā</Emphasis>ti. <Emphasis>Kāmā</Emphasis>ti uddānato dve kāmā—  vatthukāmā ca kilesakāmā ca …pe…  ime vuccanti vatthukāmā …pe…  ime vuccanti kilesakāmā. <Emphasis>Gedho</Emphasis> vuccati taṇhā. Yo rāgo sārāgo …pe…  abhijjhā lobho akusalamūlaṃ. Kilesakāmena vatthukāmesu rattā giddhā gadhitā mucchitā ajjhosannā laggā laggitā palibuddhāti—  kāmesu giddhā.
</Paragraph>

<Paragraph number="131" book="mn">
<Emphasis>Pasutā</Emphasis>ti yepi kāme esanti gavesanti pariyesanti, taccaritā tabbahulā taggarukā, tanninnā tappoṇā tappabbhārā tadadhimuttā tadadhipateyyā, tepi kāmapasutā. Yepi taṇhāvasena rūpe esanti gavesanti pariyesanti…  sadde…  gandhe…  rase…  phoṭṭhabbe …pe…  pariyesanti taccaritā tabbahulā taggarukā, tanninnā tappoṇā tappabbhārā tadadhimuttā tadadhipateyyā, tepi kāmapasutā. Yepi taṇhāvasena rūpe paṭilabhanti…  sadde…  gandhe…  rase…  phoṭṭhabbe paṭilabhanti taccaritā tabbahulā taggarukā, tanninnā tappoṇā tappabbhārā tadadhimuttā tadadhipateyyā, tepi kāmapasutā. Yepi taṇhāvasena rūpe paribhuñjanti…  sadde…  gandhe…  rase…  phoṭṭhabbe paribhuñjanti taccaritā tabbahulā taggarukā, tanninnā tappoṇā tappabbhārā tadadhimuttā tadadhipateyyā, tepi kāmapasutā. Yathā kalahakārako kalahapasuto, kammakārako kammapasuto, gocare caranto gocarapasuto, jhāyī jhānapasuto; evamevaṃ yepi kāme esanti gavesanti pariyesanti, taccaritā tabbahulā taggarukā tanninnā tappoṇā tappabbhārā tadadhimuttā tadadhipateyyā, tepi kāmapasutā. Yepi taṇhāvasena rūpe esanti gavesanti pariyesanti…  sadde…  gandhe…  rase…  phoṭṭhabbe …pe…  pariyesanti taccaritā tabbahulā taggarukā tanninnā tappoṇā tappabbhārā tadadhimuttā tadadhipateyyā, tepi kāmapasutā. Yepi taṇhāvasena rūpe paṭilabhanti…  sadde…  gandhe…  rase…  phoṭṭhabbe paṭilabhanti taccaritā tabbahulā taggarukā, tanninnā tappoṇā tappabbhārā tadadhimuttā tadadhipateyyā, tepi kāmapasutā. Yepi taṇhāvasena rūpe paribhuñjanti…  sadde…  gandhe…  rase…  phoṭṭhabbe paribhuñjanti taccaritā tabbahulā taggarukā, tanninnā tappoṇā tappabbhārā tadadhimuttā tadadhipateyyā, tepi kāmapasutā.
</Paragraph>

<Paragraph number="132" book="mn">
<Emphasis>Pamūḷhā</Emphasis>ti yebhuyyena devamanussā pañcasu kāmaguṇesu muyhanti sammuyhanti sampamuyhanti mūḷhā sammūḷhā sampamūḷhā avijjāya andhīkatā āvutā nivutā ovutā pihitā paṭicchannā paṭikujjitāti—  kāmesu giddhā pasutā pamūḷhā.
</Paragraph>

<Paragraph number="133" book="mn">
<Emphasis>Avadāniyā te visame niviṭṭhā</Emphasis>ti. <Emphasis>Avadāniyā</Emphasis>ti avagacchantītipi avadāniyā, maccharinopi vuccanti avadāniyā, buddhānaṃ sāvakānaṃ vacanaṃ byappathaṃ desanaṃ anusiṭṭhiṃ nādiyantīti—  avadāniyā. Kathaṃ avagacchantīti avadāniyā? Nirayaṃ gacchanti, tiracchānayoniṃ gacchanti, pettivisayaṃ gacchantīti, evaṃ avagacchantīti—  avadāniyā. Kathaṃ maccharino vuccanti avadāniyā? Pañca macchariyāni—  āvāsamacchariyaṃ, kulamacchariyaṃ, lābhamacchariyaṃ, vaṇṇamacchariyaṃ, dhammamacchariyaṃ. Yaṃ evarūpaṃ macchariyaṃ maccharāyanā maccharāyitattaṃ vevicchaṃ kadariyaṃ kaṭukañcukatā aggahitattaṃ cittassa, idaṃ vuccati macchariyaṃ. Api ca khandhamacchariyampi macchariyaṃ, dhātumacchariyampi macchariyaṃ, āyatanamacchariyampi macchariyaṃ gāho. Idaṃ vuccati macchariyaṃ. Iminā macchariyena avadaññutāya samannāgatā janā pamattā. Evaṃ maccharino vuccanti avadāniyā. Kathaṃ buddhānaṃ sāvakānaṃ vacanaṃ byappathaṃ desanaṃ anusiṭṭhiṃ nādiyantīti—  avadāniyā? Buddhānaṃ sāvakānaṃ vacanaṃ byappathaṃ desanaṃ anusiṭṭhiṃ na ādiyanti na sussūsanti, na sotaṃ odahanti, na aññā cittaṃ upaṭṭhapenti, anassavā avacanakarā paṭilomavuttino, aññeneva mukhaṃ karonti. Evaṃ buddhānaṃ sāvakānaṃ vacanaṃ byappathaṃ desanaṃ anusiṭṭhiṃ nādiyantīti avadāniyāti—  avadāniyā.
</Paragraph>

<Paragraph number="134" book="mn">
<Emphasis>Te visame niviṭṭhā</Emphasis>ti visame kāyakamme niviṭṭhā, visame vacīkamme niviṭṭhā, visame manokamme niviṭṭhā, visame pāṇātipāte niviṭṭhā, visame adinnādāne niviṭṭhā, visame kāmesumicchācāre niviṭṭhā, visame musāvāde niviṭṭhā, visamāya pisuṇāya vācāya…  visamāya pharusāya vācāya…  visame samphappalāpe…  visamāya abhijjhāya niviṭṭhā, visame byāpāde…  visamāya micchādiṭṭhiyā niviṭṭhā, visamesu saṅkhāresu niviṭṭhā, visamesu pañcasu kāmaguṇesu niviṭṭhā, visamesu pañcasu nīvaraṇesu niviṭṭhā viniviṭṭhā patiṭṭhitā allīnā upagatā ajjhositā adhimuttā laggā laggitā palibuddhāti—  avadāniyā te visame niviṭṭhā.
</Paragraph>

<Paragraph number="135" book="mn">
<Emphasis>Dukkhūpanītā paridevayantī</Emphasis>ti. <Emphasis>Dukkhūpanītā</Emphasis>ti dukkhappattā dukkhasampattā dukkhūpagatā, mārappattā mārasampattā mārūpagatā, maraṇappattā maraṇasampattā maraṇūpagatā. <Emphasis>Paridevayantī</Emphasis>ti lapanti lālapanti, socanti kilamanti paridevanti urattāḷiṃ kandanti sammohaṃ āpajjantīti—  dukkhūpanītā paridevayanti.
</Paragraph>

<Paragraph number="136" book="mn">
<Emphasis>Kiṃsū bhavissāma ito cutāse</Emphasis>ti ito cutā kiṃ bhavissāma? Nerayikā bhavissāma, tiracchānayonikā bhavissāma, pettivisayikā bhavissāma, manussā bhavissāma, devā bhavissāma, rūpī bhavissāma, arūpī bhavissāma, saññī bhavissāma, asaññī bhavissāma, nevasaññīnāsaññī bhavissāma, “bhavissāma nu kho mayaṃ anāgatamaddhānaṃ, nanu kho bhavissāma anāgatamaddhānaṃ, kiṃ nu kho bhavissāma anāgatamaddhānaṃ, kathaṃ nu kho bhavissāma anāgatamaddhānaṃ, kiṃ hutvā kiṃ bhavissāma nu kho mayaṃ anāgatamaddhānan”ti saṃsayapakkhandā vimatipakkhandā dveḷhakajātā lapanti lālapanti, socanti kilamanti paridevanti urattāḷiṃ kandanti sammohaṃ āpajjantīti—  kiṃsū bhavissāma ito cutāse.
</Paragraph>

<Paragraph number="137" book="mn">
Tenāha bhagavā—
</Paragraph>

<Paragraph number="138" type="verses" book="mn">
_“Kāmesu giddhā pasutā pamūḷhā,_  
_Avadāniyā te visame niviṭṭhā;_  
_Dukkhūpanītā paridevayanti,_  
_Kiṃsū bhavissāma ito cutāse”ti._  

</Paragraph>

</Division>
<Division number="10" book="mn">

<Paragraph number="139" type="verses" book="mn">
_<Emphasis>Tasmā hi sikkhetha idheva jantu,</Emphasis>_  
_<Emphasis>Yaṃ kiñci jaññā visamanti loke;</Emphasis>_  
_<Emphasis>Na tassa hetū visamaṃ careyya,</Emphasis>_  
_<Emphasis>Appañhidaṃ jīvitamāhu dhīrā.</Emphasis>_  

</Paragraph>

<Paragraph number="140" book="mn">
<Emphasis>Tasmā hi sikkhetha idheva jantū</Emphasis>ti. <Emphasis>Tasmā</Emphasis>ti taṃkāraṇā taṃhetu tappaccayā taṃnidānā, etamādīnavaṃ sampassamāno kāmesūti—  tasmā. <Emphasis>Sikkhethā</Emphasis>ti tisso sikkhā—  adhisīlasikkhā, adhicittasikkhā, adhipaññāsikkhā.
</Paragraph>

<Paragraph number="141" book="mn">
Katamā adhisīlasikkhā? Idha bhikkhu sīlavā hoti, pātimokkhasaṃvarasaṃvuto viharati ācāragocarasampanno, aṇumattesu vajjesu bhayadassāvī, samādāya sikkhati sikkhāpadesu. Khuddako sīlakkhandho, mahanto sīlakkhandho, sīlaṃ patiṭṭhā ādi caraṇaṃ saṃyamo saṃvaro mokkhaṃ pāmokkhaṃ kusalānaṃ dhammānaṃ samāpattiyā—  ayaṃ adhisīlasikkhā.
</Paragraph>

<Paragraph number="142" book="mn">
Katamā adhicittasikkhā? Idha bhikkhu vivicceva kāmehi vivicca akusalehi dhammehi savitakkaṃ savicāraṃ vivekajaṃ pītisukhaṃ paṭhamaṃ jhānaṃ upasampajja viharati. Vitakkavicārānaṃ vūpasamā ajjhattaṃ sampasādanaṃ cetaso ekodibhāvaṃ avitakkaṃ avicāraṃ samādhijaṃ pītisukhaṃ dutiyaṃ jhānaṃ upasampajja viharati. Pītiyā ca virāgā upekkhako ca viharati sato ca sampajāno sukhañca kāyena paṭisaṃvedeti, yaṃ taṃ ariyā ācikkhanti—  “upekkhako satimā sukhavihārī”ti tatiyaṃ jhānaṃ upasampajja viharati. Sukhassa ca pahānā dukkhassa ca pahānā pubbeva somanassadomanassānaṃ atthaṅgamā adukkhamasukhaṃ upekkhāsatipārisuddhiṃ catutthaṃ jhānaṃ upasampajja viharati—  ayaṃ adhicittasikkhā.
</Paragraph>

<Paragraph number="143" book="mn">
Katamā adhipaññāsikkhā? Idha bhikkhu paññavā hoti udayatthagāminiyā paññāya samannāgato, ariyāya nibbedhikāya sammādukkhakkhayagāminiyā. So “idaṃ dukkhan”ti yathābhūtaṃ pajānāti, “ayaṃ dukkhasamudayo”ti yathābhūtaṃ pajānāti, “ayaṃ dukkhanirodho”ti yathābhūtaṃ pajānāti, “ayaṃ dukkhanirodhagāminī paṭipadā”ti yathābhūtaṃ pajānāti. “Ime āsavā”ti yathābhūtaṃ pajānāti, “ayaṃ āsavasamudayo”ti yathābhūtaṃ pajānāti, “ayaṃ āsavanirodho”ti yathābhūtaṃ pajānāti, “ayaṃ āsavanirodhagāminī paṭipadā”ti yathābhūtaṃ pajānāti—  ayaṃ adhipaññāsikkhā.
</Paragraph>

<Paragraph number="144" book="mn">
Imā tisso sikkhāyo āvajjanto sikkheyya, jānanto sikkheyya, passanto sikkheyya, paccavekkhanto sikkheyya, cittaṃ adhiṭṭhahanto sikkheyya, saddhāya adhimuccanto sikkheyya, vīriyaṃ paggaṇhanto sikkheyya, satiṃ upaṭṭhapento sikkheyya, cittaṃ samādahanto sikkheyya, paññāya pajānanto sikkheyya, abhiññeyyaṃ abhijānanto sikkheyya, pariññeyyaṃ parijānanto sikkheyya, pahātabbaṃ pajahanto sikkheyya, bhāvetabbaṃ bhāvento sikkheyya, sacchikātabbaṃ sacchikaronto sikkheyya ācareyya samācareyya samādāya vatteyya.
</Paragraph>

<Paragraph number="145" book="mn">
<Emphasis>Idhā</Emphasis>ti imissā diṭṭhiyā imissā khantiyā imissā ruciyā imasmiṃ ādāye imasmiṃ dhamme imasmiṃ vinaye imasmiṃ dhammavinaye imasmiṃ pāvacane imasmiṃ brahmacariye imasmiṃ satthusāsane imasmiṃ attabhāve imasmiṃ manussaloke—  tena vuccati idhāti. <Emphasis>Jantū</Emphasis>ti satto naro …pe…  manujoti—  tasmā hi sikkhetha idheva jantu.
</Paragraph>

<Paragraph number="146" book="mn">
<Emphasis>Yaṃ kiñci jaññā visamanti loke</Emphasis>ti. <Emphasis>Yaṃ kiñcī</Emphasis>ti sabbena sabbaṃ sabbathā sabbaṃ asesaṃ nissesaṃ pariyādiyanavacanametaṃ—  yaṃ kiñcīti. <Emphasis>Visamanti jaññā</Emphasis>ti visamaṃ kāyakammaṃ visamanti jāneyya, visamaṃ vacīkammaṃ visamanti jāneyya, visamaṃ manokammaṃ visamanti jāneyya, visamaṃ pāṇātipātaṃ visamoti jāneyya, visamaṃ adinnādānaṃ visamanti jāneyya, visamaṃ kāmesumicchācāraṃ visamoti jāneyya, visamaṃ musāvādaṃ visamoti jāneyya, visamaṃ pisuṇaṃ vācaṃ visamāti jāneyya, visamaṃ pharusaṃ vācaṃ visamāti jāneyya, visamaṃ samphappalāpaṃ visamoti jāneyya, visamaṃ abhijjhaṃ visamāti jāneyya, visamaṃ byāpādaṃ visamoti jāneyya, visamaṃ micchādiṭṭhiṃ visamāti jāneyya, visame saṅkhāre visamāti jāneyya, visame pañca kāmaguṇe visamāti jāneyya, visame pañca nīvaraṇe visamāti jāneyya ājāneyya vijāneyya paṭivijāneyya paṭivijjheyya. <Emphasis>Loke</Emphasis>ti apāyaloke …pe…  āyatanaloketi—  yaṃ kiñci jaññā visamanti loke.
</Paragraph>

<Paragraph number="147" book="mn">
<Emphasis>Na tassa hetū visamaṃ careyyā</Emphasis>ti. Visamassa kāyakammassa hetu visamaṃ na careyya, visamassa vacīkammassa hetu visamaṃ na careyya, visamassa manokammassa hetu visamaṃ na careyya, visamassa pāṇātipātassa hetu visamaṃ na careyya, visamassa adinnādānassa hetu visamaṃ na careyya, visamassa kāmesumicchācārassa hetu visamaṃ na careyya, visamassa musāvādassa hetu visamaṃ na careyya, visamāya pisuṇāya vācāya hetu visamaṃ na careyya, visamāya pharusāya vācāya hetu visamaṃ na careyya, visamassa samphappalāpassa hetu visamaṃ na careyya, visamāya abhijjhāya hetu visamaṃ na careyya, visamassa byāpādassa hetu visamaṃ na careyya, visamāya micchādiṭṭhiyā hetu visamaṃ na careyya, visamānaṃ saṅkhārānaṃ hetu visamaṃ na careyya, visamānaṃ pañcannaṃ kāmaguṇānaṃ hetu visamaṃ na careyya, visamānaṃ pañcannaṃ nīvaraṇānaṃ hetu visamaṃ na careyya, visamāya cetanāya hetu visamaṃ na careyya, visamāya patthanāya hetu visamaṃ na careyya, visamāya paṇidhiyā hetu visamaṃ na careyya na ācareyya na samācareyya na samādāya vatteyyāti—  na tassa hetū visamaṃ careyya.
</Paragraph>

<Paragraph number="148" book="mn">
<Emphasis>Appañhidaṃ jīvitamāhu dhīrā</Emphasis>ti. <Emphasis>Jīvitan</Emphasis>ti āyu ṭhiti yapanā yāpanā iriyanā vattanā pālanā jīvitaṃ jīvitindriyaṃ. Api ca dvīhi kāraṇehi appakaṃ jīvitaṃ—  ṭhitiparittatāya vā appakaṃ jīvitaṃ, sarasaparittatāya vā appakaṃ jīvitaṃ. Kathaṃ ṭhitiparittatāya appakaṃ jīvitaṃ? Atīte cittakkhaṇe jīvittha, na jīvati na jīvissati; anāgate cittakkhaṇe jīvissati, na jīvati na jīvittha; paccuppanne cittakkhaṇe jīvati, na jīvittha na jīvissati.
</Paragraph>

<Paragraph number="149" type="verses" book="mn">
_“Jīvitaṃ attabhāvo ca,_  
_sukhadukkhā ca kevalā;_  
_Ekacittasamāyuttā,_  
_lahuso vattate khaṇo._  

</Paragraph>

<Paragraph number="150" type="verses" book="mn">
_Cullāsītisahassāni,_  
_kappā tiṭṭhanti ye marū;_  
_Na tveva tepi jīvanti,_  
_dvīhi cittehi saṃyutā._  

</Paragraph>

<Paragraph number="151" type="verses" book="mn">
_Ye niruddhā marantassa,_  
_tiṭṭhamānassa vā idha;_  
_Sabbepi sadisā khandhā,_  
_gatā appaṭisandhikā._  

</Paragraph>

<Paragraph number="152" type="verses" book="mn">
_Anantarā ca ye bhaggā,_  
_ye ca bhaggā anāgatā;_  
_Tadantare niruddhānaṃ,_  
_vesamaṃ natthi lakkhaṇe._  

</Paragraph>

<Paragraph number="153" type="verses" book="mn">
_Anibbattena na jāto,_  
_paccuppannena jīvati;_  
_Cittabhaggā mato loko,_  
_paññatti paramatthiyā._  

</Paragraph>

<Paragraph number="154" type="verses" book="mn">
_Yathā ninnā pavattanti,_  
_chandena pariṇāmitā;_  
_Acchinnadhārā vattanti,_  
_saḷāyatanapaccayā._  

</Paragraph>

<Paragraph number="155" type="verses" book="mn">
_Anidhānagatā bhaggā,_  
_puñjo natthi anāgate;_  
_Nibbattā ye ca tiṭṭhanti,_  
_āragge sāsapūpamā._  

</Paragraph>

<Paragraph number="156" type="verses" book="mn">
_Nibbattānañca dhammānaṃ,_  
_bhaṅgo nesaṃ purakkhato;_  
_Palokadhammā tiṭṭhanti,_  
_purāṇehi amissitā._  

</Paragraph>

<Paragraph number="157" type="verses" book="mn">
_Adassanato āyanti,_  
_Bhaṅgā gacchantyadassanaṃ;_  
_Vijjuppādova ākāse,_  
_Uppajjanti vayanti cā”ti._  

</Paragraph>

<Paragraph number="158" book="mn">
Evaṃ ṭhitiparittatāya appakaṃ jīvitaṃ.
</Paragraph>

<Paragraph number="159" book="mn">
Kathaṃ sarasaparittatāya appakaṃ jīvitaṃ? Assāsūpanibandhaṃ jīvitaṃ, passāsūpanibandhaṃ jīvitaṃ, assāsapassāsūpanibandhaṃ jīvitaṃ, mahābhūtūpanibandhaṃ jīvitaṃ, kabaḷīkārāhārūpanibandhaṃ jīvitaṃ, usmūpanibandhaṃ jīvitaṃ, viññāṇūpanibandhaṃ jīvitaṃ. Mūlampi imesaṃ dubbalaṃ, pubbahetūpi imesaṃ dubbalā. Ye paccayā tepi dubbalā, yepi pabhāvikā tepi dubbalā. Sahabhūpi imesaṃ dubbalā, sampayogāpi imesaṃ dubbalā, sahajāpi imesaṃ dubbalā, yāpi payojikā sāpi dubbalā, aññamaññaṃ ime niccadubbalā, aññamaññaṃ anavaṭṭhitā ime. Aññamaññaṃ paripātayanti ime, aññamaññassa hi natthi tāyitā, na cāpi ṭhapenti aññamaññaṃ ime. Yopi nibbattako so na vijjati.
</Paragraph>

<Paragraph number="160" type="verses" book="mn">
_“Na ca kenaci koci hāyati,_  
_Gandhabbā ca ime hi sabbaso;_  
_Purimehi pabhāvikā ime,_  
_Yepi pabhāvikā te pure matā;_  
_Purimāpi ca pacchimāpi ca,_  
_Aññamaññaṃ na kadāci maddasaṃsū”ti._  

</Paragraph>

<Paragraph number="161" book="mn">
Evaṃ sarasaparittatāya appakaṃ jīvitaṃ.
</Paragraph>

<Paragraph number="162" book="mn">
Api ca cātumahārājikānaṃ devānaṃ jīvitaṃ upādāya manussānaṃ appakaṃ jīvitaṃ parittakaṃ jīvitaṃ thokaṃ jīvitaṃ khaṇikaṃ jīvitaṃ lahukaṃ jīvitaṃ ittaraṃ jīvitaṃ anaddhanīyaṃ jīvitaṃ naciraṭṭhitikaṃ jīvitaṃ. Tāvatiṃsānaṃ devānaṃ …pe…  yāmānaṃ devānaṃ…  tusitānaṃ devānaṃ…  nimmānaratīnaṃ devānaṃ…  paranimmitavasavattīnaṃ devānaṃ…  brahmakāyikānaṃ devānaṃ jīvitaṃ upādāya manussānaṃ appakaṃ jīvitaṃ parittakaṃ jīvitaṃ thokaṃ jīvitaṃ khaṇikaṃ jīvitaṃ lahukaṃ jīvitaṃ ittaraṃ jīvitaṃ anaddhanīyaṃ jīvitaṃ naciraṭṭhitikaṃ jīvitaṃ.
</Paragraph>

<Paragraph number="163" book="mn">
Vuttañhetaṃ bhagavatā—
</Paragraph>

<Paragraph number="164" book="mn">
“Appamidaṃ, bhikkhave, manussānaṃ āyu. Gamaniyo samparāyo mantāya boddhabbaṃ, kattabbaṃ kusalaṃ, caritabbaṃ brahmacariyaṃ, natthi jātassa amaraṇaṃ. Yo, bhikkhave, ciraṃ jīvati so vassasataṃ appaṃ vā bhiyyo.
</Paragraph>

<Paragraph number="165" type="verses" book="mn">
_Appamāyu manussānaṃ,_  
_hīḷeyya naṃ suporiso;_  
_Careyyādittasīsova,_  
_natthi maccussanāgamo._  

</Paragraph>

<Paragraph number="166" type="verses" book="mn">
_Accayanti ahorattā,_  
_jīvitaṃ uparujjhati;_  
_Āyu khiyyati maccānaṃ,_  
_kunnadīnaṃva odakan”ti._  

</Paragraph>

<Paragraph number="167" book="mn">
<Emphasis>Appañhidaṃ jīvitamāhu dhīrā</Emphasis>ti. Dhīrāti dhīrā, dhitimāti dhīrā, dhitisampannāti dhīrā, dhīkatapāpāti dhīrā. <Emphasis>Dhī</Emphasis> vuccati paññā. Yā paññā pajānanā vicayo pavicayo dhammavicayo sallakkhaṇā upalakkhaṇā paccupalakkhaṇā paṇḍiccaṃ kosallaṃ nepuññaṃ vebhabyā cintā upaparikkhā bhūri medhā pariṇāyikā vipassanā sampajaññaṃ patodo paññā paññindriyaṃ paññābalaṃ paññāsatthaṃ paññāpāsādo paññāāloko paññāobhāso paññāpajjoto paññāratanaṃ amoho dhammavicayo sammādiṭṭhi, tāya paññāya samannāgatattā dhīrā. Api ca khandhadhīrā dhātudhīrā āyatanadhīrā, paṭiccasamuppādadhīrā satipaṭṭhānadhīrā sammappadhānadhīrā iddhipādadhīrā, indriyadhīrā baladhīrā bojjhaṅgadhīrā maggadhīrā phaladhīrā nibbānadhīrā. Te dhīrā evamāhaṃsu—  “manussānaṃ appakaṃ jīvitaṃ, parittakaṃ jīvitaṃ, thokaṃ jīvitaṃ, khaṇikaṃ jīvitaṃ, lahukaṃ jīvitaṃ, ittaraṃ jīvitaṃ, anaddhanīyaṃ jīvitaṃ, naciraṭṭhitikaṃ jīvitan”ti. Evamāhaṃsu evaṃ kathenti evaṃ bhaṇanti evaṃ dīpayanti evaṃ voharantīti—  appañhidaṃ jīvitamāhu dhīrā.
</Paragraph>

<Paragraph number="168" book="mn">
Tenāha bhagavā—
</Paragraph>

<Paragraph number="169" type="verses" book="mn">
_“Tasmā hi sikkhetha idheva jantu,_  
_Yaṃ kiñci jaññā visamanti loke;_  
_Na tassa hetū visamaṃ careyya,_  
_Appañhidaṃ jīvitamāhu dhīrā”ti._  

</Paragraph>

</Division>
<Division number="11" book="mn">

<Paragraph number="170" type="verses" book="mn">
_<Emphasis>Passāmi loke pariphandamānaṃ,</Emphasis>_  
_<Emphasis>Pajaṃ imaṃ taṇhagataṃ bhavesu;</Emphasis>_  
_<Emphasis>Hīnā narā maccumukhe lapanti,</Emphasis>_  
_<Emphasis>Avītataṇhāse bhavābhavesu.</Emphasis>_  

</Paragraph>

<Paragraph number="171" book="mn">
<Emphasis>Passāmi loke pariphandamānan</Emphasis>ti. <Emphasis>Passāmī</Emphasis>ti maṃsacakkhunāpi passāmi, dibbacakkhunāpi passāmi, paññācakkhunāpi passāmi, buddhacakkhunāpi passāmi, samantacakkhunāpi passāmi dakkhāmi olokemi nijjhāyāmi upaparikkhāmi. <Emphasis>Loke</Emphasis>ti apāyaloke manussaloke devaloke khandhaloke dhātuloke āyatanaloke.
</Paragraph>

<Paragraph number="172" book="mn">
<Emphasis>Pariphandamānan</Emphasis>ti taṇhāphandanāya phandamānaṃ, diṭṭhiphandanāya phandamānaṃ, kilesaphandanāya phandamānaṃ, payogaphandanāya phandamānaṃ, vipākaphandanāya phandamānaṃ, duccaritaphandanāya phandamānaṃ, rattaṃ rāgena phandamānaṃ, duṭṭhaṃ dosena phandamānaṃ, mūḷhaṃ mohena phandamānaṃ, vinibaddhaṃ mānena phandamānaṃ, parāmaṭṭhaṃ diṭṭhiyā phandamānaṃ, vikkhepagataṃ uddhaccena phandamānaṃ, aniṭṭhaṅgataṃ vicikicchāya phandamānaṃ, thāmagataṃ anusayehi phandamānaṃ, lābhena phandamānaṃ, alābhena phandamānaṃ, yasena phandamānaṃ, ayasena phandamānaṃ, pasaṃsāya phandamānaṃ, nindāya phandamānaṃ, sukhena phandamānaṃ, dukkhena phandamānaṃ, jātiyā phandamānaṃ, jarāya phandamānaṃ, byādhinā phandamānaṃ, maraṇena phandamānaṃ, sokaparidevadukkhadomanassupāyāsehi phandamānaṃ, nerayikena dukkhena phandamānaṃ, tiracchānayonikena dukkhena phandamānaṃ, pettivisayikena dukkhena phandamānaṃ, mānusikena dukkhena phandamānaṃ, gabbhokkantimūlakena dukkhena phandamānaṃ, gabbhe ṭhitimūlakena dukkhena phandamānaṃ, gabbhā vuṭṭhānamūlakena dukkhena phandamānaṃ, jātassūpanibandhakena dukkhena phandamānaṃ, jātassa parādheyyakena dukkhena phandamānaṃ, attūpakkamena dukkhena phandamānaṃ, parūpakkamena dukkhena phandamānaṃ, dukkhadukkhena phandamānaṃ, saṅkhāradukkhena phandamānaṃ, vipariṇāmadukkhena phandamānaṃ, cakkhurogena dukkhena phandamānaṃ, sotarogena dukkhena phandamānaṃ, ghānarogena dukkhena …pe…  jivhārogena…  kāyarogena…  sīsarogena…  kaṇṇarogena…  mukharogena…  dantarogena…  kāsena…  sāsena…  pināsena…  dāhena…  jarena…  kucchirogena…  mucchāya…  pakkhandikāya…  sūlāya…  visucikāya…  kuṭṭhena…  gaṇḍena…  kilāsena…  sosena…  apamārena…  dadduyā…  kaṇḍuyā…  kacchuyā…  rakhasāya…  vitacchikāya…  lohitena…  pittena…  madhumehena…  aṃsāya…  piḷakāya…  bhagandalāya…  pittasamuṭṭhānena ābādhena…  semhasamuṭṭhānena ābādhena…  vātasamuṭṭhānena ābādhena…  sannipātikena ābādhena…  utupariṇāmajena ābādhena…  visamaparihārajena ābādhena…  opakkamikena ābādhena …  kammavipākajena ābādhena…  sītena…  uṇhena…  jighacchāya…  pipāsāya…  uccārena…  passāvena…  ḍaṃsamakasavātātapasarīsapasamphassena dukkhena…  mātumaraṇena dukkhena…  pitumaraṇena dukkhena…  bhātumaraṇena dukkhena…  bhaginimaraṇena dukkhena…  puttamaraṇena dukkhena…  dhītumaraṇena dukkhena…  ñātibyasanena…  bhogabyasanena…  rogabyasanena…  sīlabyasanena…  diṭṭhibyasanena dukkhena phandamānaṃ samphandamānaṃ vipphandamānaṃ vedhamānaṃ pavedhamānaṃ sampavedhamānaṃ passāmi dakkhāmi olokemi nijjhāyāmi upaparikkhāmīti—  passāmi loke pariphandamānaṃ.
</Paragraph>

<Paragraph number="173" book="mn">
<Emphasis>Pajaṃ imaṃ taṇhagataṃ bhavesū</Emphasis>ti. <Emphasis>Pajā</Emphasis>ti sattādhivacanaṃ. <Emphasis>Taṇhā</Emphasis>ti rūpataṇhā, saddataṇhā, gandhataṇhā, rasataṇhā, phoṭṭhabbataṇhā, dhammataṇhā. <Emphasis>Taṇhagatan</Emphasis>ti taṇhāgataṃ taṇhānugataṃ taṇhāyānusaṭaṃ taṇhāyāsannaṃ taṇhāya pātitaṃ abhibhūtaṃ pariyādinnacittaṃ. <Emphasis>Bhavesū</Emphasis>ti kāmabhave rūpabhave arūpabhaveti—  pajaṃ imaṃ taṇhagataṃ bhavesu.
</Paragraph>

<Paragraph number="174" book="mn">
<Emphasis>Hīnā narā maccumukhe lapantī</Emphasis>ti. <Emphasis>Hīnā narā</Emphasis>ti hīnā narā hīnena kāyakammena samannāgatāti hīnā narā, hīnena vacīkammena samannāgatāti hīnā narā, hīnena manokammena samannāgatāti hīnā narā, hīnena pāṇātipātena samannāgatāti hīnā narā, hīnena adinnādānena…  hīnena kāmesumicchācārena…  hīnena musāvādena…  hīnāya pisuṇāya vācāya…  hīnāya pharusāya vācāya…  hīnena samphappalāpena…  hīnāya abhijjhāya…  hīnena byāpādena…  hīnāya micchādiṭṭhiyā…  hīnehi saṅkhārehi…  hīnehi pañcahi kāmaguṇehi nīvaraṇehi…  hīnāya cetanāya…  hīnāya patthanāya…  hīnāya paṇidhiyā samannāgatāti hīnā narā hīnā nihīnā ohīnā omakā lāmakā chatukkā parittāti—  hīnā narā. <Emphasis>Maccumukhe lapantī</Emphasis>ti. <Emphasis>Maccumukhe</Emphasis>ti māramukhe maraṇamukhe, maccuppattā maccusampattā maccūpāgatā, mārappattā mārasampattā mārūpāgatā, maraṇappattā maraṇasampattā maraṇūpāgatā lapanti lālapanti socanti kilamanti paridevanti urattāḷiṃ kandanti sammohaṃ āpajjantīti—  hīnā narā maccumukhe lapanti.
</Paragraph>

<Paragraph number="175" book="mn">
<Emphasis>Avītataṇhāse bhavābhavesū</Emphasis>ti. <Emphasis>Taṇhā</Emphasis>ti rūpataṇhā …pe…  dhammataṇhā. <Emphasis>Bhavābhavesū</Emphasis>ti bhavābhave kammabhave punabbhave kāmabhave, kammabhave kāmabhave punabbhave rūpabhave, kammabhave rūpabhave punabbhave arūpabhave, kammabhave arūpabhave punabbhave punappunabbhave, punappunagatiyā punappunaupapattiyā punappunapaṭisandhiyā punappunaattabhāvābhinibbattiyā, avītataṇhā avigatataṇhā acattataṇhā avantataṇhā. Amuttataṇhā appahīnataṇhā appaṭinissaṭṭhataṇhāti—  avītataṇhāse bhavābhavesu.
</Paragraph>

<Paragraph number="176" book="mn">
Tenāha bhagavā—
</Paragraph>

<Paragraph number="177" type="verses" book="mn">
_“Passāmi loke pariphandamānaṃ,_  
_Pajaṃ imaṃ taṇhagataṃ bhavesu;_  
_Hīnā narā maccumukhe lapanti,_  
_Avītataṇhāse bhavābhavesū”ti._  

</Paragraph>

</Division>
<Division number="12" book="mn">

<Paragraph number="178" type="verses" book="mn">
_<Emphasis>Mamāyite passatha phandamāne,</Emphasis>_  
_<Emphasis>Maccheva appodake khīṇasote;</Emphasis>_  
_<Emphasis>Etampi disvā amamo careyya,</Emphasis>_  
_<Emphasis>Bhavesu āsattimakubbamāno.</Emphasis>_  

</Paragraph>

<Paragraph number="179" book="mn">
<Emphasis>Mamāyite passatha phandamāne</Emphasis>ti. <Emphasis>Mamattā</Emphasis>ti dve mamattā—  taṇhāmamattañca diṭṭhimamattañca. Katamaṃ taṇhāmamattaṃ? Yāvatā taṇhāsaṅkhātena sīmakataṃ mariyādikataṃ odhikataṃ pariyantakataṃ pariggahitaṃ mamāyitaṃ. Idaṃ mamaṃ, etaṃ mamaṃ, ettakaṃ mamaṃ, ettāvatā mamaṃ, mama rūpā saddā gandhā rasā phoṭṭhabbā, attharaṇā pāvuraṇā dāsidāsā ajeḷakā kukkuṭasūkarā hatthigavāssavaḷavā khettaṃ vatthu hiraññaṃ suvaṇṇaṃ gāmanigamarājadhāniyo raṭṭhañca janapado ca koso ca koṭṭhāgārañca, kevalampi mahāpathaviṃ taṇhāvasena mamāyati. Yāvatā aṭṭhasataṃ taṇhāvicaritaṃ, idaṃ taṇhāmamattaṃ.
</Paragraph>

<Paragraph number="180" book="mn">
Katamaṃ diṭṭhimamattaṃ? Vīsativatthukā sakkāyadiṭṭhi, dasavatthukā micchādiṭṭhi, dasavatthukā antaggāhikā diṭṭhi; yā evarūpā diṭṭhi diṭṭhigataṃ diṭṭhigahanaṃ diṭṭhikantāro diṭṭhivisūkāyikaṃ diṭṭhivipphandikaṃ diṭṭhisaṃyojanaṃ gāho paṭiggāho abhiniveso parāmāso kummaggo micchāpatho micchattaṃ titthāyatanaṃ vipariyesaggāho viparītaggāho vipallāsaggāho micchāgāho “ayāthāvakasmiṃ yāthāvakan”ti gāho. Yāvatā dvāsaṭṭhidiṭṭhigatāni, idaṃ diṭṭhimamattaṃ. <Emphasis>Mamāyite passatha phandamāne</Emphasis>ti mamāyitaṃ vatthuṃ acchedasaṃkinopi phandanti, acchindantepi phandanti, acchinnepi phandanti, mamāyitaṃ vatthuṃ vipariṇāmasaṃkinopi phandanti, vipariṇāmantepi phandanti, vipariṇatepi phandanti paphandanti samphandanti vipphandanti vedhanti pavedhanti sampavedhanti. Evaṃ phandamāne paphandamāne samphandamāne vipphandamāne vedhamāne pavedhamāne sampavedhamāne passatha dakkhatha oloketha nijjhāyatha upaparikkhathāti—  mamāyite passatha phandamāne.
</Paragraph>

<Paragraph number="181" book="mn">
<Emphasis>Maccheva appodake khīṇasote</Emphasis>ti. Yathā macchā appodake parittodake udakapariyādāne kākehi vā kulalehi vā balākāhi vā paripātiyamānā ukkhipiyamānā khajjamānā phandanti paphandanti samphandanti vipphandanti vedhanti pavedhanti sampavedhanti; evamevaṃ pajā mamāyitaṃ vatthuṃ acchedasaṃkinopi phandanti, acchindantepi phandanti, acchinnepi phandanti, mamāyitaṃ vatthuṃ vipariṇāmasaṃkinopi phandanti, vipariṇāmantepi phandanti, vipariṇatepi phandanti paphandanti samphandanti vipphandanti vedhanti pavedhanti sampavedhantīti—  maccheva appodake khīṇasote.
</Paragraph>

<Paragraph number="182" book="mn">
<Emphasis>Etampi disvā amamo careyyā</Emphasis>ti. Etaṃ ādīnavaṃ disvā passitvā tulayitvā tīrayitvā vibhāvayitvā vibhūtaṃ katvā mamattesūti—  etampi disvā. <Emphasis>Amamo careyyā</Emphasis>ti <Emphasis>mamattā</Emphasis>ti dve mamattā—  taṇhāmamattañca diṭṭhimamattañca …pe…  idaṃ taṇhāmamattaṃ …pe…  idaṃ diṭṭhimamattaṃ. Taṇhāmamattaṃ pahāya diṭṭhimamattaṃ paṭinissajjitvā cakkhuṃ amamāyanto sotaṃ amamāyanto ghānaṃ amamāyanto jivhaṃ amamāyanto kāyaṃ amamāyanto manaṃ amamāyanto rūpe…  sadde…  gandhe…  rase…  phoṭṭhabbe…  dhamme…  kulaṃ…  gaṇaṃ…  āvāsaṃ…  lābhaṃ…  yasaṃ…  pasaṃsaṃ…  sukhaṃ…  cīvaraṃ…  piṇḍapātaṃ…  senāsanaṃ…  gilānapaccayabhesajjaparikkhāraṃ…  kāmadhātuṃ…  rūpadhātuṃ…  arūpadhātuṃ…  kāmabhavaṃ…  rūpabhavaṃ…  arūpabhavaṃ…  saññābhavaṃ…  asaññābhavaṃ…  nevasaññānāsaññābhavaṃ…  ekavokārabhavaṃ…  catuvokārabhavaṃ…  pañcavokārabhavaṃ…  atītaṃ…  anāgataṃ…  paccuppannaṃ…  diṭṭhasutamutaviññātabbe dhamme amamāyanto agaṇhanto aparāmasanto anabhinivisanto careyya vihareyya iriyeyya vatteyya pāleyya yapeyya yāpeyyāti—  etampi disvā amamo careyya.
</Paragraph>

<Paragraph number="183" book="mn">
<Emphasis>Bhavesu āsattimakubbamāno</Emphasis>ti. <Emphasis>Bhavesū</Emphasis>ti kāmabhave rūpabhave arūpabhave. <Emphasis>Āsatti</Emphasis> vuccati taṇhā. Yo rāgo sārāgo …pe…  abhijjhā lobho akusalamūlaṃ. <Emphasis>Bhavesu āsattimakubbamāno</Emphasis>ti. Bhavesu āsattiṃ akubbamāno, chandaṃ pemaṃ rāgaṃ khantiṃ akubbamāno ajanayamāno asañjanayamāno anibbattayamāno anabhinibbattayamānoti—  bhavesu āsattimakubbamāno.
</Paragraph>

<Paragraph number="184" book="mn">
Tenāha bhagavā—
</Paragraph>

<Paragraph number="185" type="verses" book="mn">
_“Mamāyite passatha phandamāne,_  
_Maccheva appodake khīṇasote;_  
_Etampi disvā amamo careyya,_  
_Bhavesu āsattimakubbamāno”ti._  

</Paragraph>

</Division>
<Division number="13" book="mn">

<Paragraph number="186" type="verses" book="mn">
_<Emphasis>Ubhosu antesu vineyya chandaṃ,</Emphasis>_  
_<Emphasis>Phassaṃ pariññāya anānugiddho;</Emphasis>_  
_<Emphasis>Yadattagarahī tadakubbamāno,</Emphasis>_  
_<Emphasis>Na limpatī diṭṭhasutesu dhīro.</Emphasis>_  

</Paragraph>

<Paragraph number="187" book="mn">
<Emphasis>Ubhosu antesu vineyya chandan</Emphasis>ti. <Emphasis>Antā</Emphasis>ti phasso eko anto phassasamudayo dutiyo anto, atīto eko anto anāgato dutiyo anto, sukhā vedanā eko anto dukkhā vedanā dutiyo anto, nāmaṃ eko anto rūpaṃ dutiyo anto, cha ajjhattikāni āyatanāni eko anto cha bāhirāni āyatanāni dutiyo anto, sakkāyo eko anto sakkāyasamudayo dutiyo anto. <Emphasis>Chando</Emphasis>ti yo kāmesu kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṃ kāmogho kāmayogo kāmupādānaṃ kāmacchandanīvaraṇaṃ. <Emphasis>Ubhosu antesu vineyya chandan</Emphasis>ti ubhosu antesu chandaṃ vineyya paṭivineyya pajaheyya vinodeyya byantiṃ kareyya anabhāvaṃ gameyyāti—  ubhosu antesu vineyya chandaṃ.
</Paragraph>

<Paragraph number="188" book="mn">
<Emphasis>Phassaṃ pariññāya anānugiddho</Emphasis>ti. <Emphasis>Phasso</Emphasis>ti cakkhusamphasso sotasamphasso ghānasamphasso jivhāsamphasso kāyasamphasso manosamphasso, adhivacanasamphasso, paṭighasamphasso, sukhavedanīyo samphasso dukkhavedanīyo samphasso adukkhamasukhavedanīyo samphasso, kusalo phasso akusalo phasso abyākato phasso, kāmāvacaro phasso rūpāvacaro phasso arūpāvacaro phasso, suññato phasso animitto phasso appaṇihito phasso, lokiyo phasso lokuttaro phasso, atīto phasso anāgato phasso paccuppanno phasso, yo evarūpo phasso phusanā samphusanā samphusitattaṃ—  ayaṃ vuccati phasso.
</Paragraph>

<Paragraph number="189" book="mn">
<Emphasis>Phassaṃ pariññāyā</Emphasis>ti phassaṃ tīhi pariññāhi parijānitvā—  ñātapariññāya, tīraṇapariññāya, pahānapariññāya. Katamā ñātapariññā? Phassaṃ jānāti—  ayaṃ cakkhusamphasso, ayaṃ sotasamphasso, ayaṃ ghānasamphasso, ayaṃ jivhāsamphasso, ayaṃ kāyasamphasso, ayaṃ manosamphasso, ayaṃ adhivacanasamphasso, ayaṃ paṭighasamphasso, ayaṃ sukhavedanīyo phasso, ayaṃ dukkhavedanīyo phasso, ayaṃ adukkhamasukhavedanīyo phasso, ayaṃ kusalo phasso, ayaṃ akusalo phasso, ayaṃ abyākato phasso, ayaṃ kāmāvacaro phasso, ayaṃ rūpāvacaro phasso, ayaṃ arūpāvacaro phasso, ayaṃ suññato phasso, ayaṃ animitto phasso, ayaṃ appaṇihito phasso, ayaṃ lokiyo phasso, ayaṃ lokuttaro phasso, ayaṃ atīto phasso, ayaṃ anāgato phasso, ayaṃ paccuppanno phassoti jānāti passati—  ayaṃ ñātapariññā.
</Paragraph>

<Paragraph number="190" book="mn">
Katamā tīraṇapariññā? Evaṃ ñātaṃ katvā phassaṃ tīreti. Aniccato dukkhato rogato gaṇḍato sallato aghato ābādhato parato palokato ītito upaddavato bhayato upasaggato calato pabhaṅguto adhuvato atāṇato aleṇato asaraṇato rittato tucchato suññato anattato ādīnavato vipariṇāmadhammato asārakato aghamūlato vadhakato vibhavato sāsavato saṅkhatato mārāmisato jātijarābyādhimaraṇadhammato sokaparidevadukkhadomanassupāyāsadhammato saṃkilesadhammato samudayato atthaṅgamato assādato ādīnavato nissaraṇato tīreti—  ayaṃ tīraṇapariññā.
</Paragraph>

<Paragraph number="191" book="mn">
Katamā pahānapariññā? Evaṃ tīrayitvā phasse chandarāgaṃ pajahati vinodeti byantiṃ karoti anabhāvaṃ gameti. Vuttañhetaṃ bhagavatā—  “yo, bhikkhave, phassesu chandarāgo taṃ pajahatha. Evaṃ so phasso pahīno bhavissati ucchinnamūlo tālāvatthukato anabhāvaṃ kato āyatiṃ anuppādadhammo”ti—  ayaṃ pahānapariññā. <Emphasis>Phassaṃ pariññāyā</Emphasis>ti. Phassaṃ imāhi tīhi pariññāhi parijānitvā. <Emphasis>Anānugiddho</Emphasis>ti. <Emphasis>Gedho</Emphasis> vuccati taṇhā. Yo rāgo sārāgo …pe…  abhijjhā lobho akusalamūlaṃ. Yasseso gedho pahīno samucchinno vūpasanto paṭipassaddho abhabbuppattiko ñāṇagginā daḍḍho, so vuccati agiddho. So rūpe agiddho sadde agiddho gandhe agiddho rase agiddho phoṭṭhabbe agiddho kule…  gaṇe…  āvāse…  lābhe…  yase…  pasaṃsāya…  sukhe…  cīvare…  piṇḍapāte…  senāsane…  gilānapaccayabhesajjaparikkhāre kāmadhātuyā…  rūpadhātuyā…  arūpadhātuyā…  kāmabhave…  rūpabhave…  arūpabhave…  saññābhave…  asaññābhave…  nevasaññānāsaññābhave…  ekavokārabhave…  catuvokārabhave…  pañcavokārabhave…  atīte…  anāgate…  paccuppanne…  diṭṭhasutamutaviññātabbesu dhammesu agiddho agadhito amucchito anajjhosanno vītagedho vigatagedho cattagedho vantagedho muttagedho pahīnagedho paṭinissaṭṭhagedho vītarāgo vigatarāgo cattarāgo vantarāgo muttarāgo pahīnarāgo paṭinissaṭṭharāgo nicchāto nibbuto sītibhūto sukhapaṭisaṃvedī brahmabhūtena attanā viharatīti—  phassaṃ pariññāya anānugiddho.
</Paragraph>

<Paragraph number="192" book="mn">
<Emphasis>Yadattagarahī tadakubbamāno</Emphasis>ti. <Emphasis>Yadi</Emphasis>ti yaṃ. <Emphasis>Attagarahī</Emphasis>ti dvīhi kāraṇehi attānaṃ garahati—  katattā ca akatattā ca. Kathaṃ katattā ca akatattā ca attānaṃ garahati? Kataṃ me kāyaduccaritaṃ, akataṃ me kāyasucaritanti—  attānaṃ garahati. Kataṃ me vacīduccaritaṃ, akataṃ me vacīsucaritanti—  attānaṃ garahati. Kataṃ me manoduccaritaṃ, akataṃ me manosucaritanti—  attānaṃ garahati. Kato me pāṇātipāto, akatā me pāṇātipātā veramaṇīti—  attānaṃ garahati. Kataṃ me adinnādānaṃ, akatā me adinnādānā veramaṇīti—  attānaṃ garahati. Kato me kāmesumicchācāro, akatā me kāmesumicchācārā veramaṇīti—  attānaṃ garahati. Kato me musāvādo, akatā me musāvādā veramaṇīti—  attānaṃ garahati. Katā me pisuṇā vācā, akatā me pisuṇāya vācāya veramaṇīti—  attānaṃ garahati. Katā me pharusā vācā, akatā me pharusāya vācāya veramaṇīti—  attānaṃ garahati. Kato me samphappalāpo, akatā me samphappalāpā veramaṇīti—  attānaṃ garahati. Katā me abhijjhā, akatā me anabhijjhāti—  attānaṃ garahati. Kato me byāpādo, akato me abyāpādoti—  attānaṃ garahati. Katā me micchādiṭṭhi, akatā me sammādiṭṭhīti—  attānaṃ garahati. Evaṃ katattā ca akatattā ca attānaṃ garahati. Atha vā sīlesumhi na paripūrakārīti—  attānaṃ garahati. Indriyesumhi aguttadvāroti—  attānaṃ garahati. Bhojanemhi amattaññūti—  attānaṃ garahati. Jāgariyaṃ ananuyuttoti—  attānaṃ garahati. Satisampajaññena asamannāgatoti—  attānaṃ garahati. Abhāvitā me cattāro satipaṭṭhānāti—  attānaṃ garahati. Abhāvitā me cattāro sammappadhānāti—  attānaṃ garahati. Abhāvitā me cattāro iddhipādāti—  attānaṃ garahati. Abhāvitāni me pañcindriyānīti—  attānaṃ garahati. Abhāvitāni me pañca balānīti—  attānaṃ garahati. Abhāvitā me satta bojjhaṅgāti—  attānaṃ garahati. Abhāvito me ariyo aṭṭhaṅgiko maggoti—  attānaṃ garahati. Dukkhaṃ me apariññātanti—  attānaṃ garahati. Samudayo me appahīnoti—  attānaṃ garahati. Maggo me abhāvitoti—  attānaṃ garahati. Nirodho me asacchikatoti—  attānaṃ garahati. Evaṃ katattā ca akatattā ca attānaṃ garahati. Evaṃ attagarahitaṃ kammaṃ akubbamāno ajanayamāno asañjanayamāno anibbattayamāno anabhinibbattayamānoti—  yadattagarahī tadakubbamāno. <Emphasis>Na limpatī diṭṭhasutesu dhīro</Emphasis>ti. <Emphasis>Lepo</Emphasis>ti dve lepā—  taṇhālepo ca diṭṭhilepo ca …pe…  ayaṃ taṇhālepo …pe…  ayaṃ diṭṭhilepo. <Emphasis>Dhīro</Emphasis>ti paṇḍito paññavā buddhimā ñāṇī vibhāvī medhāvī. Dhīro taṇhālepaṃ pahāya diṭṭhilepaṃ paṭinissajjitvā diṭṭhe na limpati, sute na limpati, mute na limpati, viññāte na limpati, na palimpati, na upalimpati. Alitto apalitto anupalitto nikkhanto nissaṭo vippamutto visaññutto vimariyādikatena cetasā viharatīti—  na limpatī diṭṭhasutesu dhīroti.
</Paragraph>

<Paragraph number="193" book="mn">
Tenāha bhagavā—
</Paragraph>

<Paragraph number="194" type="verses" book="mn">
_“Ubhosu antesu vineyya chandaṃ,_  
_Phassaṃ pariññāya anānugiddho;_  
_Yadattagarahī tadakubbamāno,_  
_Na limpatī diṭṭhasutesu dhīro”ti._  

</Paragraph>

</Division>
<Division number="14" book="mn">

<Paragraph number="195" type="verses" book="mn">
_<Emphasis>Saññaṃ pariññā vitareyya oghaṃ,</Emphasis>_  
_<Emphasis>Pariggahesu muni nopalitto;</Emphasis>_  
_<Emphasis>Abbūḷhasallo caramappamatto,</Emphasis>_  
_<Emphasis>Nāsīsatī lokamimaṃ parañca.</Emphasis>_  

</Paragraph>

<Paragraph number="196" book="mn">
<Emphasis>Saññaṃ pariññā vitareyya oghan</Emphasis>ti. <Emphasis>Saññā</Emphasis>ti kāmasaññā byāpādasaññā vihiṃsāsaññā nekkhammasaññā abyāpādasaññā avihiṃsāsaññā rūpasaññā saddasaññā gandhasaññā rasasaññā phoṭṭhabbasaññā dhammasaññā—  yā evarūpā saññā sañjananā sañjānitattaṃ—  ayaṃ vuccati saññā. <Emphasis>Saññaṃ pariññā</Emphasis>ti saññaṃ tīhi pariññāhi parijānitvā—  ñātapariññāya, tīraṇapariññāya, pahānapariññāya.
</Paragraph>

<Paragraph number="197" book="mn">
Katamā ñātapariññā? Saññaṃ jānāti—  ayaṃ kāmasaññā, ayaṃ byāpādasaññā, ayaṃ vihiṃsāsaññā, ayaṃ nekkhammasaññā, ayaṃ abyāpādasaññā, ayaṃ avihiṃsāsaññā, ayaṃ rūpasaññā, ayaṃ saddasaññā, ayaṃ gandhasaññā, ayaṃ rasasaññā, ayaṃ phoṭṭhabbasaññā, ayaṃ dhammasaññāti jānāti passati—  ayaṃ ñātapariññā.
</Paragraph>

<Paragraph number="198" book="mn">
Katamā tīraṇapariññā? Evaṃ ñātaṃ katvā saññaṃ tīreti. Aniccato dukkhato rogato gaṇḍato sallato aghato ābādhato parato palokato ītito upaddavato bhayato upasaggato calato pabhaṅguto …pe…  samudayato atthaṅgamato assādato ādīnavato nissaraṇato tīreti—  ayaṃ tīraṇapariññā.
</Paragraph>

<Paragraph number="199" book="mn">
Katamā pahānapariññā? Evaṃ tīrayitvā saññāya chandarāgaṃ pajahati vinodeti anabhāvaṃ gameti. Vuttampi hetaṃ bhagavatā—  “yo, bhikkhave, saññāya chandarāgo, taṃ pajahatha. Evaṃ sā saññā pahīnā bhavissati ucchinnamūlā tālāvatthukatā anabhāvaṃ katā āyatiṃ anuppādadhammā”ti—  ayaṃ pahānapariññā. <Emphasis>Saññaṃ pariññā</Emphasis>ti saññaṃ imāhi tīhi pariññāhi parijānitvā. <Emphasis>Vitareyya</Emphasis> <Emphasis>oghan</Emphasis>ti kāmoghaṃ bhavoghaṃ diṭṭhoghaṃ avijjoghaṃ tareyya uttareyya patareyya samatikkameyya vītivatteyyāti—  saññaṃ pariññā vitareyya oghaṃ.
</Paragraph>

<Paragraph number="200" book="mn">
<Emphasis>Pariggahesu muni nopalitto</Emphasis>ti. <Emphasis>Pariggahā</Emphasis>ti dve pariggahā—  taṇhāpariggaho ca diṭṭhipariggaho ca …pe…  ayaṃ taṇhāpariggaho …pe…  ayaṃ diṭṭhipariggaho. <Emphasis>Munī</Emphasis>ti. Monaṃ vuccati ñāṇaṃ. Yā paññā pajānanā …pe…  amoho dhammavicayo sammādiṭṭhi, tena ñāṇena samannāgato muni monappattoti. Tīṇi moneyyāni—  kāyamoneyyaṃ, vacīmoneyyaṃ, manomoneyyaṃ.
</Paragraph>

<Paragraph number="201" book="mn">
Katamaṃ kāyamoneyyaṃ? Tividhānaṃ kāyaduccaritānaṃ pahānaṃ kāyamoneyyaṃ, tividhaṃ kāyasucaritaṃ kāyamoneyyaṃ, kāyārammaṇe ñāṇaṃ kāyamoneyyaṃ, kāyapariññā kāyamoneyyaṃ, pariññāsahagato maggo kāyamoneyyaṃ, kāye chandarāgassa pahānaṃ kāyamoneyyaṃ, kāyasaṅkhāranirodho catutthajjhānasamāpatti kāyamoneyyaṃ—  idaṃ kāyamoneyyaṃ.
</Paragraph>

<Paragraph number="202" book="mn">
Katamaṃ vacīmoneyyaṃ? Catubbidhānaṃ vacīduccaritānaṃ pahānaṃ vacīmoneyyaṃ, catubbidhaṃ vacīsucaritaṃ vacīmoneyyaṃ, vācārammaṇe ñāṇaṃ vacīmoneyyaṃ, vācāpariññā vacīmoneyyaṃ, pariññāsahagato maggo vacīmoneyyaṃ, vācāya chandarāgassa pahānaṃ vacīmoneyyaṃ, vacīsaṅkhāranirodho dutiyajjhānasamāpatti vacīmoneyyaṃ—  idaṃ vacīmoneyyaṃ.
</Paragraph>

<Paragraph number="203" book="mn">
Katamaṃ manomoneyyaṃ? Tividhānaṃ manoduccaritānaṃ pahānaṃ manomoneyyaṃ, tividhaṃ manosucaritaṃ manomoneyyaṃ, cittārammaṇe ñāṇaṃ manomoneyyaṃ, cittapariññā manomoneyyaṃ, pariññāsahagato maggo manomoneyyaṃ, citte chandarāgassa pahānaṃ manomoneyyaṃ, cittasaṅkhāranirodho saññāvedayitanirodhaṃ manomoneyyaṃ—  idaṃ manomoneyyaṃ.
</Paragraph>

<Paragraph number="204" type="verses" book="mn">
_“Kāyamuniṃ vācāmuniṃ,_  
_manomunimanāsavaṃ;_  
_Muniṃ moneyyasampannaṃ,_  
_āhu sabbappahāyinaṃ._  

</Paragraph>

<Paragraph number="205" type="verses" book="mn">
_Kāyamuniṃ vācāmuniṃ,_  
_manomunimanāsavaṃ;_  
_Muniṃ moneyyasampannaṃ,_  
_āhu ninhātapāpakan”ti._  

</Paragraph>

<Paragraph number="206" book="mn">
Imehi tīhi moneyyehi dhammehi samannāgatā cha munino—  agāramunino, anagāramunino, sekhamunino, asekhamunino, paccekamunino, munimuninoti. Katame agāramunino? Ye te agārikā diṭṭhapadā viññātasāsanā—  ime agāramunino. Katame anagāramunino? Ye te pabbajitā diṭṭhapadā viññātasāsanā—  ime anagāramunino. Satta sekhā sekhamunino. Arahanto asekhamunino. Paccekabuddhā paccekamunino. Munimunino vuccanti tathāgatā arahanto sammāsambuddhā.
</Paragraph>

<Paragraph number="207" type="verses" book="mn">
_“Na monena munī hoti,_  
_mūḷharūpo aviddasu;_  
_Yo ca tulaṃva paggayha,_  
_varamādāya paṇḍito._  

</Paragraph>

<Paragraph number="208" type="verses" book="mn">
_Pāpāni parivajjeti,_  
_sa munī tena so muni;_  
_Yo munāti ubho loke,_  
_muni tena pavuccati._  

</Paragraph>

<Paragraph number="209" type="verses" book="mn">
_Asatañca satañca ñatvā dhammaṃ,_  
_Ajjhattaṃ bahiddhā ca sabbaloke;_  
_Devamanussehi pūjanīyo,_  
_Saṅgajālamaticca so munī”ti._  

</Paragraph>

<Paragraph number="210" book="mn">
<Emphasis>Lepā</Emphasis>ti dve lepā—  taṇhālepo ca diṭṭhilepo ca …pe…  ayaṃ taṇhālepo …pe…  ayaṃ diṭṭhilepo. Muni taṇhālepaṃ pahāya diṭṭhilepaṃ paṭinissajjitvā pariggahesu na limpati na palimpati na upalimpati. Alitto apalitto anupalitto nikkhanto nissaṭo vippamutto visaññutto vimariyādikatena cetasā viharatīti—  pariggahesu muni nopalitto.
</Paragraph>

<Paragraph number="211" book="mn">
<Emphasis>Abbūḷhasallo caramappamatto</Emphasis>ti. <Emphasis>Sallan</Emphasis>ti satta sallāni—  rāgasallaṃ, dosasallaṃ, mohasallaṃ, mānasallaṃ, diṭṭhisallaṃ, sokasallaṃ, kathaṃkathāsallaṃ. Yassete sallā pahīnā samucchinnā vūpasantā paṭipassaddhā abhabbuppattikā ñāṇagginā daḍḍhā, so vuccati abbūḷhasallo abbahitasallo uddhatasallo samuddhatasallo uppāṭitasallo samuppāṭitasallo cattasallo vantasallo muttasallo pahīnasallo paṭinissaṭṭhasallo nicchāto nibbuto sītibhūto sukhapaṭisaṃvedī brahmabhūtena attanā viharatīti—  abbūḷhasallo.
</Paragraph>

<Paragraph number="212" book="mn">
<Emphasis>Caran</Emphasis>ti caranto viharanto iriyanto vattanto pālento yapento yāpento. <Emphasis>Appamatto</Emphasis>ti sakkaccakārī sātaccakārī aṭṭhitakārī anolīnavuttiko anikkhittacchando anikkhittadhuro kusalesu dhammesu. “Kathāhaṃ aparipūraṃ vā sīlakkhandhaṃ paripūreyyaṃ, paripūraṃ vā sīlakkhandhaṃ tattha tattha paññāya anuggaṇheyyan”ti yo tattha chando ca vāyāmo ca ussāho ca ussoḷhī ca appaṭivānī ca sati ca sampajaññañca ātappaṃ padhānaṃ adhiṭṭhānaṃ anuyogo appamādo kusalesu dhammesu. “Kathāhaṃ aparipūraṃ vā samādhikkhandhaṃ paripūreyyaṃ, paripūraṃ vā samādhikkhandhaṃ tattha tattha paññāya anuggaṇheyyaṃ …pe…  kusalesu dhammesu. “Kathāhaṃ aparipūraṃ vā paññākkhandhaṃ paripūreyyaṃ…  vimuttikkhandhaṃ…  vimuttiñāṇadassanakkhandhaṃ paripūreyyaṃ, paripūraṃ vā vimuttiñāṇadassanakkhandhaṃ tattha tattha paññāya anuggaṇheyyan”ti yo tattha chando ca vāyāmo ca ussāho ca ussoḷhī ca appaṭivānī ca sati ca sampajaññañca ātappaṃ padhānaṃ adhiṭṭhānaṃ anuyogo appamādo kusalesu dhammesu. “Kathāhaṃ apariññātaṃ vā dukkhaṃ parijāneyyaṃ, appahīne vā kilese pajaheyyaṃ, abhāvitaṃ vā maggaṃ bhāveyyaṃ, asacchikataṃ vā nirodhaṃ sacchikareyyan”ti yo tattha chando ca vāyāmo ca ussāho ca ussoḷhī ca appaṭivānī ca sati ca sampajaññañca ātappaṃ padhānaṃ adhiṭṭhānaṃ anuyogo appamādo kusalesu dhammesūti—  abbūḷhasallo caramappamatto.
</Paragraph>

<Paragraph number="213" book="mn">
<Emphasis>Nāsīsatī lokamimaṃ parañcā</Emphasis>ti imaṃ lokaṃ nāsīsati sakattabhāvaṃ, paralokaṃ nāsīsati parattabhāvaṃ; imaṃ lokaṃ nāsīsati sakarūpavedanāsaññāsaṅkhāraviññāṇaṃ, paraṃ lokaṃ nāsīsati pararūpavedanāsaññāsaṅkhāraviññāṇaṃ; imaṃ lokaṃ nāsīsati cha ajjhattikāni āyatanāni, paraṃ lokaṃ nāsīsati cha bāhirāni āyatanāni; imaṃ lokaṃ nāsīsati manussalokaṃ, paraṃ lokaṃ nāsīsati devalokaṃ. Imaṃ lokaṃ nāsīsati kāmadhātuṃ, paraṃ lokaṃ nāsīsati rūpadhātuṃ arūpadhātuṃ; imaṃ lokaṃ nāsīsati kāmadhātuṃ rūpadhātuṃ, paraṃ lokaṃ nāsīsati arūpadhātuṃ. Puna gatiṃ vā upapattiṃ vā paṭisandhiṃ vā bhavaṃ vā saṃsāraṃ vā vaṭṭaṃ vā nāsīsati na icchati na sādiyati na pattheti na piheti nātijappatīti—  nāsīsatī lokamimaṃ parañcāti.
</Paragraph>

<Paragraph number="214" book="mn">
Tenāha bhagavā—
</Paragraph>

<Paragraph number="215" type="verses" book="mn">
_“Saññaṃ pariññā vitareyya oghaṃ,_  
_Pariggahesu muni nopalitto;_  
_Abbūḷhasallo caramappamatto,_  
_Nāsīsatī lokamimaṃ parañcā”ti._  


</Paragraph>
</Division>

<Paragraph number="216" type="center" book="mn">
Guhaṭṭhakasuttaniddeso dutiyo.
</Paragraph>