---
title: "1.11 Kalahavivādasuttaniddesa"
tableOfContents: false
sidebar:
  order: 3
type: "tipitaka"
basket: "su"
book: "mn"
---
import Division from '@components/Division.astro';
import Paragraph from '@components/Paragraph.astro';
import Emphasis from '@components/Emphasis.astro';

import DynamicBreadcrumb from '@components/DynamicBreadcrumb.astro';

<DynamicBreadcrumb />

<Paragraph number="940" type="center" book="mn">
Atha kalahavivādasuttaniddesaṃ vakkhati—
</Paragraph>

<Division number="97" book="mn">

<Paragraph number="941" type="verses" book="mn">
_<Emphasis>Kutopahūtā kalahā vivādā,</Emphasis>_  
_<Emphasis>Paridevasokā sahamaccharā ca;</Emphasis>_  
_<Emphasis>Mānātimānā sahapesuṇā ca,</Emphasis>_  
_<Emphasis>Kutopahūtā te tadiṅgha brūhi.</Emphasis>_  

</Paragraph>

<Paragraph number="942" book="mn">
<Emphasis>Kutopahūtā kalahā vivādā</Emphasis>ti. <Emphasis>Kalaho</Emphasis>ti ekena ākārena kalaho; <Emphasis>vivādo</Emphasis>tipi taññeva. Yo kalaho so vivādo, yo vivādo so kalaho. Atha vā aparena ākārena vivādo vuccati kalahassa pubbabhāgo vivādo. Rājānopi rājūhi vivadanti, khattiyāpi khattiyehi vivadanti, brāhmaṇāpi brāhmaṇehi vivadanti, gahapatīpi gahapatīhi vivadanti, mātāpi puttena vivadati, puttopi mātarā vivadati, pitāpi puttena vivadati, puttopi pitarā vivadati, bhātāpi bhātarā vivadati, bhātāpi bhaginiyā vivadati, bhaginīpi bhātarā vivadati, sahāyopi sahāyena vivadati—  ayaṃ vivādo. Katamo kalaho? Āgārikā daṇḍapasutā kāyena vācāya kalahaṃ karonti, pabbajitā āpattiṃ āpajjantā kāyena vācāya kalahaṃ karonti—  ayaṃ kalaho.
</Paragraph>

<Paragraph number="943" book="mn">
<Emphasis>Kutopahūtā kalahā vivādā</Emphasis>ti. Kalahā ca vivādā ca kutopahūtā kutojātā kutosañjātā kutonibbattā kutoabhinibbattā kutopātubhūtā, kiṃnidānā kiṃsamudayā kiṃjātikā kiṃpabhavāti kalahassa ca vivādassa ca mūlaṃ pucchati, hetuṃ pucchati, nidānaṃ pucchati, sambhavaṃ pucchati, pabhavaṃ pucchati, samuṭṭhānaṃ pucchati, āhāraṃ pucchati, ārammaṇaṃ pucchati, paccayaṃ pucchati, samudayaṃ pucchati papucchati yācati ajjhesati pasādetīti—  kutopahūtā kalahā vivādā.
</Paragraph>

<Paragraph number="944" book="mn">
<Emphasis>Paridevasokā sahamaccharā cā</Emphasis>ti. <Emphasis>Paridevo</Emphasis>ti ñātibyasanena vā phuṭṭhassa, bhogabyasanena vā phuṭṭhassa, rogabyasanena vā phuṭṭhassa, sīlabyasanena vā phuṭṭhassa, diṭṭhibyasanena vā phuṭṭhassa, aññataraññatarena vā byasanena samannāgatassa, aññataraññatarena vā dukkhadhammena phuṭṭhassa, ādevo paridevo, ādevanā paridevanā, ādevitattaṃ paridevitattaṃ, vācā palāpo vippalāpo lālappo lālappāyanā lālappāyitattaṃ. <Emphasis>Soko</Emphasis>ti ñātibyasanena vā phuṭṭhassa, bhogarogasīladiṭṭhibyasanena vā phuṭṭhassa, aññataraññatarena vā byasanena samannāgatassa, aññataraññatarena vā dukkhadhammena phuṭṭhassa, soko socanā socitattaṃ, antosoko antoparisoko, antoḍāho antopariḍāho, cetaso parijjhāyanā domanassaṃ sokasallaṃ. <Emphasis>Maccharan</Emphasis>ti pañca macchariyāni—  āvāsamacchariyaṃ, kulamacchariyaṃ, lābhamacchariyaṃ, vaṇṇamacchariyaṃ, dhammamacchariyaṃ. Yaṃ evarūpaṃ macchariyaṃ maccharāyanaṃ maccharāyitattaṃ vevicchaṃ kadariyaṃ kaṭukañcukatā aggahitattaṃ cittassa—  idaṃ vuccati macchariyaṃ. Api ca, khandhamacchariyampi macchariyaṃ, dhātumacchariyampi macchariyaṃ, āyatanamacchariyampi macchariyaṃ gāho. Idaṃ vuccati macchariyanti—  paridevasokā sahamaccharā ca.
</Paragraph>

<Paragraph number="945" book="mn">
<Emphasis>Mānātimānā sahapesuṇā cā</Emphasis>ti. <Emphasis>Māno</Emphasis>ti idhekacco mānaṃ janeti jātiyā vā gottena vā kolaputtiyena vā vaṇṇapokkharatāya vā dhanena vā ajjhenena vā kammāyatanena vā sippāyatanena vā vijjāṭṭhānena vā sutena vā paṭibhānena vā aññataraññatarena vā vatthunā. <Emphasis>Atimāno</Emphasis>ti idhekacco paraṃ atimaññati jātiyā vā gottena vā …pe…  aññataraññatarena vā vatthunā. <Emphasis>Pesuññan</Emphasis>ti idhekacco pisuṇavāco hoti—  ito sutvā amutra akkhātā imesaṃ bhedāya, amutra vā sutvā imesaṃ akkhātā amūsaṃ bhedāya. Iti samaggānaṃ vā bhettā, bhinnānaṃ vā anuppadātā, vaggārāmo vaggarato vagganandī vaggakaraṇiṃ vācaṃ bhāsitā hoti—  idaṃ vuccati pesuññaṃ. Api ca dvīhi kāraṇehi pesuññaṃ upasaṃharati—  piyakamyatāya vā bhedādhippāyena vā. Kathaṃ piyakamyatāya pesuññaṃ upasaṃharati? Imassa piyo bhavissāmi, manāpo bhavissāmi, vissāsiko bhavissāmi, abbhantariko bhavissāmi, suhadayo bhavissāmīti—  evaṃ piyakamyatāya pesuññaṃ upasaṃharati. Kathaṃ bhedādhippāyena pesuññaṃ upasaṃharati? Kathaṃ ime nānā assu, vinā assu, vaggā assu, dvidhā assu, dvejjhā assu, dve pakkhā assu, bhijjeyyuṃ na samāgaccheyyuṃ, dukkhaṃ na phāsu vihareyyunti—  evaṃ bhedādhippāyena pesuññaṃ upasaṃharatīti—  mānātimānā sahapesuṇā ca.
</Paragraph>

<Paragraph number="946" book="mn">
<Emphasis>Kutopahūtā te tadiṅgha brūhī</Emphasis>ti. Kalaho ca vivādo ca paridevo ca soko ca macchariyañca māno ca atimāno ca pesuññañcāti—  ime aṭṭha kilesā kutopahūtā kutojātā kutosañjātā kutonibbattā kutoabhinibbattā kutopātubhūtā, kiṃnidānā kiṃsamudayā kiṃjātikā kiṃpabhavāti. Imesaṃ aṭṭhannaṃ kilesānaṃ mūlaṃ pucchati, hetuṃ pucchati, nidānaṃ pucchati, sambhavaṃ pucchati, pabhavaṃ pucchati, samuṭṭhānaṃ pucchati, āhāraṃ pucchati, ārammaṇaṃ pucchati, paccayaṃ pucchati, samudayaṃ pucchati papucchati yācati ajjhesati pasādetīti—  kutopahūtā te tadiṅgha brūhīti. Iṅgha brūhi ācikkha desehi paññapehi paṭṭhapehi vivara vibhaja uttānīkarohi pakāsehīti—  kutopahūtā te tadiṅgha brūhi.
</Paragraph>

<Paragraph number="947" book="mn">
Tenāha so nimmito—
</Paragraph>

<Paragraph number="948" type="verses" book="mn">
_“Kutopahūtā kalahā vivādā,_  
_Paridevasokā sahamaccharā ca;_  
_Mānātimānā sahapesuṇā ca,_  
_Kutopahūtā te tadiṅgha brūhī”ti._  

</Paragraph>

</Division>
<Division number="98" book="mn">

<Paragraph number="949" type="verses" book="mn">
_<Emphasis>Piyappahūtā kalahā vivādā,</Emphasis>_  
_<Emphasis>Paridevasokā sahamaccharā ca;</Emphasis>_  
_<Emphasis>Mānātimānā sahapesuṇā ca,</Emphasis>_  
_<Emphasis>Maccherayuttā kalahā vivādā;</Emphasis>_  
_<Emphasis>Vivādajātesu ca pesuṇāni.</Emphasis>_  

</Paragraph>

<Paragraph number="950" book="mn">
<Emphasis>Piyappahūtā kalahā vivādā, paridevasokā sahamaccharā cā</Emphasis>ti. <Emphasis>Piyā</Emphasis>ti dve piyā—  sattā vā saṅkhārā vā. Katame sattā piyā? Idha yassa te honti atthakāmā hitakāmā phāsukāmā yogakkhemakāmā mātā vā pitā vā bhātā vā bhaginī vā putto vā dhītā vā mittā vā amaccā vā ñātī vā sālohitā vā—  ime sattā piyā. Katame saṅkhārā piyā? Manāpikā rūpā manāpikā saddā manāpikā gandhā manāpikā rasā manāpikā phoṭṭhabbā—  ime saṅkhārā piyā.
</Paragraph>

<Paragraph number="951" book="mn">
Piyaṃ vatthuṃ acchedasaṅkinopi kalahaṃ karonti, acchijjantepi kalahaṃ karonti, acchinnepi kalahaṃ karonti. Piyaṃ vatthuṃ vipariṇāmasaṅkinopi kalahaṃ karonti, vipariṇāmantepi kalahaṃ karonti, vipariṇatepi kalahaṃ karonti. Piyaṃ vatthuṃ acchedasaṅkinopi vivadanti, acchijjantepi vivadanti, acchinnepi vivadanti. Piyaṃ vatthuṃ vipariṇāmasaṅkinopi vivadanti, vipariṇāmantepi vivadanti, vipariṇatepi vivadanti. Piyaṃ vatthuṃ acchedasaṅkinopi paridevanti, acchijjantepi paridevanti, acchinnepi paridevanti. Piyaṃ vatthuṃ vipariṇāmasaṅkinopi paridevanti, vipariṇāmantepi paridevanti, vipariṇatepi paridevanti. Piyaṃ vatthuṃ acchedasaṅkinopi socanti, acchijjantepi socanti, acchinnepi socanti. Piyaṃ vatthuṃ vipariṇāmasaṅkinopi socanti, vipariṇāmantepi socanti, vipariṇatepi socanti. Piyaṃ vatthuṃ rakkhanti gopenti pariggaṇhanti mamāyanti maccharāyanti.
</Paragraph>

<Paragraph number="952" book="mn">
<Emphasis>Mānātimānā sahapesuṇā cā</Emphasis>ti. Piyaṃ vatthuṃ nissāya mānaṃ janenti, piyaṃ vatthuṃ nissāya atimānaṃ janenti. Kathaṃ piyaṃ vatthuṃ nissāya mānaṃ janenti? Mayaṃ lābhino manāpikānaṃ rūpānaṃ saddānaṃ gandhānaṃ rasānaṃ phoṭṭhabbānanti. Evaṃ piyaṃ vatthuṃ nissāya mānaṃ janenti. Kathaṃ piyaṃ vatthuṃ nissāya atimānaṃ janenti? Mayaṃ lābhino manāpikānaṃ rūpānaṃ saddānaṃ gandhānaṃ rasānaṃ phoṭṭhabbānaṃ, ime panaññe na lābhino manāpikānaṃ rūpānaṃ saddānaṃ gandhānaṃ rasānaṃ phoṭṭhabbānanti. Evaṃ piyaṃ vatthuṃ nissāya atimānaṃ janenti. <Emphasis>Pesuññan</Emphasis>ti idhekacco pisuṇavāco hoti, ito sutvā amutra akkhātā imesaṃ bhedāya …pe…  evaṃ bhedādhippāyena pesuññaṃ upasaṃharatīti …pe…  mānātimānā sahapesuṇā ca.
</Paragraph>

<Paragraph number="953" book="mn">
<Emphasis>Maccherayuttā kalahā vivādā</Emphasis>ti. Kalaho ca vivādo ca paridevo ca soko ca māno ca atimāno ca pesuññañcāti—  ime satta kilesā macchariye yuttā payuttā āyuttā samāyuttāti—  maccherayuttā kalahā vivādā.
</Paragraph>

<Paragraph number="954" book="mn">
<Emphasis>Vivādajātesu ca pesuṇānī</Emphasis>ti. Vivāde jāte sañjāte nibbatte abhinibbatte pātubhūte pesuññaṃ upasaṃharanti; ito sutvā amutra akkhāyanti imesaṃ bhedāya, amutra vā sutvā imesaṃ akkhāyanti amūsaṃ bhedāya. Iti samaggānaṃ vā bhettāro, bhinnānaṃ vā anuppadātāro, vaggārāmā vaggaratā vagganandī vaggakaraṇiṃ vācaṃ bhāsitāro honti—  idaṃ vuccati pesuññaṃ. Api ca dvīhi kāraṇehi pesuññaṃ upasaṃharanti—  piyakamyatāya vā bhedādhippāyena vā. Kathaṃ piyakamyatāya pesuññaṃ upasaṃharanti? Imassa piyā bhavissāma, manāpā bhavissāma, vissāsikā bhavissāma, abbhantarikā bhavissāma, suhadayā bhavissāmāti. Evaṃ piyakamyatāya pesuññaṃ upasaṃharanti. Kathaṃ bhedādhippāyena pesuññaṃ upasaṃharanti? “Kathaṃ ime nānā assu, vinā assu, vaggā assu, dvedhā assu, dvejjhā assu, dve pakkhā assu, bhijjeyyuṃ na samāgaccheyyuṃ, dukkhaṃ na phāsu vihareyyun”ti—  evaṃ bhedādhippāyena pesuññaṃ upasaṃharantīti—  vivādajātesu ca pesuṇāni.
</Paragraph>

<Paragraph number="955" book="mn">
Tenāha bhagavā—
</Paragraph>

<Paragraph number="956" type="verses" book="mn">
_“Piyappahūtā kalahā vivādā,_  
_Paridevasokā sahamaccharā ca;_  
_Mānātimānā sahapesuṇā ca,_  
_Maccherayuttā kalahā vivādā;_  
_Vivādajātesu ca pesuṇānī”ti._  

</Paragraph>

</Division>
<Division number="99" book="mn">

<Paragraph number="957" type="verses" book="mn">
_<Emphasis>Piyā su lokasmiṃ kutonidānā,</Emphasis>_  
_<Emphasis>Ye cāpi lobhā vicaranti loke;</Emphasis>_  
_<Emphasis>Āsā ca niṭṭhā ca kutonidānā,</Emphasis>_  
_<Emphasis>Ye samparāyāya narassa honti.</Emphasis>_  

</Paragraph>

<Paragraph number="958" book="mn">
<Emphasis>Piyā su lokasmiṃ kutonidānā</Emphasis>ti. Piyā kutonidānā kutojātā kutosañjātā kutonibbattā kutoabhinibbattā kutopātubhūtā, kiṃnidānā kiṃsamudayā kiṃjātikā kiṃpabhavāti piyānaṃ mūlaṃ pucchati …pe…  samudayaṃ pucchati papucchati yācati ajjhesati pasādetīti—  piyā su lokasmiṃ kutonidānā.
</Paragraph>

<Paragraph number="959" book="mn">
<Emphasis>Ye cāpi lobhā vicaranti loke</Emphasis>ti. <Emphasis>Ye cāpī</Emphasis>ti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca. <Emphasis>Lobhā</Emphasis>ti yo lobho lubbhanā lubbhitattaṃ sārāgo sārajjanā sārajjitattaṃ abhijjhā lobho akusalamūlaṃ. <Emphasis>Vicarantī</Emphasis>ti vicaranti viharanti iriyanti vattanti pālenti yapenti yāpenti. <Emphasis>Loke</Emphasis>ti apāyaloke manussaloke devaloke khandhaloke dhātuloke āyatanaloketi—  ye cāpi lobhā vicaranti loke.
</Paragraph>

<Paragraph number="960" book="mn">
<Emphasis>Āsā ca niṭṭhā ca kutonidānā</Emphasis>ti. Āsā ca niṭṭhā ca kutonidānā kutojātā kutosañjātā kutonibbattā kutoabhinibbattā kutopātubhūtā, kiṃnidānā kiṃsamudayā kiṃjātikā kiṃpabhavāti āsāya ca niṭṭhāya ca mūlaṃ pucchati …pe…  samudayaṃ pucchati papucchati yācati ajjhesati pasādetīti—  āsā ca niṭṭhā ca kutonidānā. <Emphasis>Ye samparāyāya narassa hontī</Emphasis>ti. Ye narassa parāyanā honti dīpā honti tāṇā honti leṇā honti saraṇā honti niṭṭhā parāyanā hontīti—  ye samparāyāya narassa honti.
</Paragraph>

<Paragraph number="961" book="mn">
Tenāha so nimmito—
</Paragraph>

<Paragraph number="962" type="verses" book="mn">
_“Piyā su lokasmiṃ kutonidānā,_  
_Ye cāpi lobhā vicaranti loke;_  
_Āsā ca niṭṭhā ca kutonidānā,_  
_Ye samparāyāya narassa hontī”ti._  

</Paragraph>

</Division>
<Division number="100" book="mn">

<Paragraph number="963" type="verses" book="mn">
_<Emphasis>Chandānidānāni piyāni loke,</Emphasis>_  
_<Emphasis>Ye cāpi lobhā vicaranti loke;</Emphasis>_  
_<Emphasis>Āsā ca niṭṭhā ca itonidānā,</Emphasis>_  
_<Emphasis>Ye samparāyāya narassa honti.</Emphasis>_  

</Paragraph>

<Paragraph number="964" book="mn">
<Emphasis>Chandānidānāni piyāni loke</Emphasis>ti. <Emphasis>Chando</Emphasis>ti yo kāmesu kāmacchando kāmarāgo kāmanandī kāmataṇhā kāmasneho kāmapariḷāho kāmamucchā kāmajjhosānaṃ kāmogho kāmayogo kāmupādānaṃ kāmacchandanīvaraṇaṃ. Api ca pañca chandā—  pariyesanacchando, paṭilābhacchando, paribhogacchando, sannidhicchando, visajjanacchando. Katamo pariyesanacchando? Idhekacco ajjhositoyeva atthiko chandajāto rūpe pariyesati, sadde…  gandhe…  rase…  phoṭṭhabbe pariyesati—  ayaṃ pariyesanacchando. Katamo paṭilābhacchando? Idhekacco ajjhositoyeva atthiko chandajāto rūpe paṭilabhati, sadde…  gandhe…  rase…  phoṭṭhabbe paṭilabhati—  ayaṃ paṭilābhacchando. Katamo paribhogacchando? Idhekacco ajjhositoyeva atthiko chandajāto rūpe paribhuñjati, sadde…  gandhe…  rase…  phoṭṭhabbe paribhuñjati—  ayaṃ paribhogacchando. Katamo sannidhicchando? Idhekacco ajjhositoyeva atthiko chandajāto dhanasannicayaṃ karoti “āpadāsu bhavissatī”ti—  ayaṃ sannidhicchando. Katamo visajjanacchando? Idhekacco ajjhositoyeva atthiko chandajāto dhanaṃ visajjeti hatthārohānaṃ assārohānaṃ rathikānaṃ dhanuggahānaṃ pattikānaṃ “ime maṃ rakkhissanti gopissanti samparivārissantī”ti—  ayaṃ visajjanacchando. <Emphasis>Piyānī</Emphasis>ti dve piyā—  sattā vā saṅkhārā vā …pe…  ime sattā piyā …pe…  ime saṅkhārā piyā. <Emphasis>Chandānidānāni piyāni loke</Emphasis>ti. Piyā chandanidānā chandasamudayā chandajātikā chandapabhavāti—  chandānidānāni piyāni loke.
</Paragraph>

<Paragraph number="965" book="mn">
<Emphasis>Ye cāpi lobhā vicaranti loke</Emphasis>ti. <Emphasis>Ye cāpī</Emphasis>ti khattiyā ca brāhmaṇā ca vessā ca suddā ca gahaṭṭhā ca pabbajitā ca devā ca manussā ca. <Emphasis>Lobhā</Emphasis>ti yo lobho lubbhanā lubbhitattaṃ sārāgo sārajjanā sārajjitattaṃ abhijjhā lobho akusalamūlaṃ. <Emphasis>Vicarantī</Emphasis>ti vicaranti viharanti iriyanti vattanti pālenti yapenti yāpenti. <Emphasis>Loke</Emphasis>ti apāyaloke …pe…  āyatanaloketi—  ye cāpi lobhā vicaranti loke.
</Paragraph>

<Paragraph number="966" book="mn">
<Emphasis>Āsā ca niṭṭhā ca itonidānā</Emphasis>ti. Āsā vuccati taṇhā. Yo rāgo sārāgo …pe…  abhijjhā lobho akusalamūlaṃ. <Emphasis>Niṭṭhā</Emphasis>ti idhekacco rūpe pariyesanto rūpaṃ paṭilabhati, rūpaniṭṭho hoti, sadde…  gandhe…  rase…  phoṭṭhabbe…  kulaṃ…  gaṇaṃ…  āvāsaṃ…  lābhaṃ…  yasaṃ…  pasaṃsaṃ…  sukhaṃ…  cīvaraṃ…  piṇḍapātaṃ…  senāsanaṃ…  gilānapaccayabhesajjaparikkhāraṃ…  suttantaṃ…  vinayaṃ…  abhidhammaṃ…  āraññikaṅgaṃ…  piṇḍapātikaṅgaṃ…  paṃsukūlikaṅgaṃ…  tecīvarikaṅgaṃ…  sapadānacārikaṅgaṃ…  khalupacchābhattikaṅgaṃ…  nesajjikaṅgaṃ…  yathāsanthatikaṅgaṃ…  paṭhamaṃ jhānaṃ…  dutiyaṃ jhānaṃ…  tatiyaṃ jhānaṃ…  catutthaṃ jhānaṃ…  ākāsānañcāyatanasamāpattiṃ…  viññāṇañcāyatanasamāpattiṃ…  ākiñcaññāyatanasamāpattiṃ …  nevasaññānāsaññāyatanasamāpattiṃ pariyesanto nevasaññānāsaññāyatanasamāpattiṃ paṭilabhati, nevasaññānāsaññāyatanasamāpattiniṭṭho hoti.
</Paragraph>

<Paragraph number="967" type="verses" book="mn">
_“Āsāya kasate khettaṃ,_  
_bījaṃ āsāya vappati;_  
_Āsāya vāṇijā yanti,_  
_samuddaṃ dhanahārakā;_  
_Yāya āsāya tiṭṭhāmi,_  
_sā me āsā samijjhatī”ti._  

</Paragraph>

<Paragraph number="968" book="mn">
Āsāya samiddhi vuccate niṭṭhā. <Emphasis>Āsā</Emphasis> <Emphasis>ca niṭṭhā ca itonidānā</Emphasis>ti. Āsā ca niṭṭhā ca ito chandanidānā chandasamudayā chandajātikā chandapabhavāti—  āsā ca niṭṭhā ca itonidānā.
</Paragraph>

<Paragraph number="969" book="mn">
<Emphasis>Ye samparāyāya narassa hontī</Emphasis>ti. Ye narassa parāyanā honti dīpā honti tāṇā honti leṇā honti saraṇā honti niṭṭhā parāyanā hontīti—  ye samparāyāya narassa honti.
</Paragraph>

<Paragraph number="970" book="mn">
Tenāha bhagavā—
</Paragraph>

<Paragraph number="971" type="verses" book="mn">
_“Chandānidānāni piyāni loke,_  
_Ye cāpi lobhā vicaranti loke;_  
_Āsā ca niṭṭhā ca itonidānā,_  
_Ye samparāyāya narassa hontī”ti._  

</Paragraph>

</Division>
<Division number="101" book="mn">

<Paragraph number="972" type="verses" book="mn">
_<Emphasis>Chando nu lokasmiṃ kutonidāno,</Emphasis>_  
_<Emphasis>Vinicchayā cāpi kutopahūtā;</Emphasis>_  
_<Emphasis>Kodho mosavajjañca kathaṃkathā ca,</Emphasis>_  
_<Emphasis>Ye cāpi dhammā samaṇena vuttā.</Emphasis>_  

</Paragraph>

<Paragraph number="973" book="mn">
<Emphasis>Chando nu lokasmiṃ kutonidāno</Emphasis>ti. Chando kutonidāno kutojāto kutosañjāto kutonibbatto kutoabhinibbatto kutopātubhūto, kiṃnidāno kiṃsamudayo kiṃjātiko kiṃpabhavoti chandassa mūlaṃ pucchati …pe…  samudayaṃ pucchati papucchati yācati ajjhesati pasādetīti—  chando nu lokasmiṃ kutonidāno.
</Paragraph>

<Paragraph number="974" book="mn">
<Emphasis>Vinicchayā cāpi kutopahūtā</Emphasis>ti. Vinicchayā kutopahūtā kutojātā kutosañjātā kutonibbattā kutoabhinibbattā kutopātubhūtā, kiṃnidānā kiṃsamudayā kiṃjātikā kiṃpabhavāti vinicchayānaṃ mūlaṃ pucchati …pe…  samudayaṃ pucchati papucchati yācati ajjhesati pasādetīti—  vinicchayā cāpi kutopahūtā.
</Paragraph>

<Paragraph number="975" book="mn">
<Emphasis>Kodho mosavajjañca kathaṃkathā cā</Emphasis>ti. <Emphasis>Kodho</Emphasis>ti yo evarūpo cittassa āghāto paṭighāto, paṭighaṃ paṭivirodho, kopo pakopo sampakopo, doso padoso sampadoso, cittassa byāpatti manopadoso, kodho kujjhanā kujjhitattaṃ, doso dussanā dussitattaṃ, byāpatti byāpajjanā byāpajjitattaṃ, virodho paṭivirodho, caṇḍikkaṃ asuropo anattamanatā cittassa. <Emphasis>Mosavajjaṃ</Emphasis> vuccati musāvādo. <Emphasis>Kathaṃkathā</Emphasis> vuccati vicikicchāti—  kodho mosavajjañca kathaṃkathā ca.
</Paragraph>

<Paragraph number="976" book="mn">
<Emphasis>Ye cāpi dhammā samaṇena vuttā</Emphasis>ti. <Emphasis>Ye cāpī</Emphasis>ti ye kodhena ca mosavajjena ca kathaṃkathāya ca sahagatā sahajātā saṃsaṭṭhā sampayuttā, ekuppādā ekanirodhā ekavatthukā ekārammaṇā—  ime vuccanti ye cāpi dhammā. Atha vā ye te kilesā aññajātikā aññavihitakā—  ime vuccanti ye cāpi dhammā. <Emphasis>Samaṇena vuttā</Emphasis>ti samaṇena samitapāpena brāhmaṇena bāhitapāpadhammena bhikkhunā bhinnakilesamūlena sabbākusalamūlabandhanā pamuttena vuttā pavuttā ācikkhitā desitā paññapitā paṭṭhapitā vivaṭā vibhattā uttānīkatā pakāsitāti—  ye cāpi dhammā samaṇena vuttā.
</Paragraph>

<Paragraph number="977" book="mn">
Tenāha so nimmito—
</Paragraph>

<Paragraph number="978" type="verses" book="mn">
_“Chando nu lokasmiṃ kutonidāno,_  
_Vinicchayā cāpi kutopahūtā;_  
_Kodho mosavajjañca kathaṃkathā ca,_  
_Ye cāpi dhammā samaṇena vuttā”ti._  

</Paragraph>

</Division>
<Division number="102" book="mn">

<Paragraph number="979" type="verses" book="mn">
_<Emphasis>Sātaṃ asātanti yamāhu loke,</Emphasis>_  
_<Emphasis>Tamūpanissāya pahoti chando;</Emphasis>_  
_<Emphasis>Rūpesu disvā vibhavaṃ bhavañca,</Emphasis>_  
_<Emphasis>Vinicchayaṃ kubbati jantu loke.</Emphasis>_  

</Paragraph>

<Paragraph number="980" book="mn">
<Emphasis>Sātaṃ asātanti yamāhu loke</Emphasis>ti. <Emphasis>Sātan</Emphasis>ti sukhā ca vedanā, iṭṭhañca vatthu. <Emphasis>Asātan</Emphasis>ti dukkhā ca vedanā, aniṭṭhañca vatthu. <Emphasis>Yamāhu loke</Emphasis>ti yaṃ āhaṃsu yaṃ kathenti yaṃ bhaṇanti yaṃ dīpenti yaṃ voharantīti—  sātaṃ asātanti yamāhu loke.
</Paragraph>

<Paragraph number="981" book="mn">
<Emphasis>Tamūpanissāya pahoti chando</Emphasis>ti. Sātāsātaṃ nissāya, sukhadukkhaṃ nissāya, somanassadomanassaṃ nissāya, iṭṭhāniṭṭhaṃ nissāya, anunayapaṭighaṃ nissāya chando pahoti pabhavati jāyati sañjāyati nibbattati abhinibbattatīti—  tamūpanissāya pahoti chando.
</Paragraph>

<Paragraph number="982" book="mn">
<Emphasis>Rūpesu disvā vibhavaṃ bhavañcā</Emphasis>ti. <Emphasis>Rūpesū</Emphasis>ti cattāro ca mahābhūtā catunnañca mahābhūtānaṃ upādāya rūpaṃ. Katamo rūpānaṃ bhavo? Yo rūpānaṃ bhavo jāti sañjāti nibbatti abhinibbatti pātubhāvo—  ayaṃ rūpānaṃ bhavo. Katamo rūpānaṃ vibhavo? Yo rūpānaṃ khayo vayo bhedo paribhedo aniccatā antaradhānaṃ—  ayaṃ rūpānaṃ vibhavo. <Emphasis>Rūpesu disvā vibhavaṃ bhavañcā</Emphasis>ti rūpesu bhavañca vibhavañca disvā passitvā tulayitvā tīrayitvā vibhāvayitvā vibhūtaṃ katvāti—  rūpesu disvā vibhavaṃ bhavañca.
</Paragraph>

<Paragraph number="983" book="mn">
<Emphasis>Vinicchayaṃ kubbati jantu loke</Emphasis>ti. <Emphasis>Vinicchayā</Emphasis>ti dve vinicchayā—  taṇhāvinicchayo ca, diṭṭhivinicchayo ca. Kathaṃ taṇhāvinicchayaṃ karoti? Idhekaccassa anuppannā ceva bhogā na uppajjanti, uppannā ca bhogā parikkhayaṃ gacchanti. Tassa evaṃ hoti—  “kena nu kho me upāyena anuppannā ceva bhogā na uppajjanti, uppannā ca bhogā parikkhayaṃ gacchantī”ti. Tassa pana evaṃ hoti “surāmerayamajjappamādaṭṭhānānuyogaṃ anuyuttassa me anuppannā ceva bhogā na uppajjanti, uppannā ca bhogā parikkhayaṃ gacchanti; vikālavisikhācariyānuyogaṃ anuyuttassa me anuppannā ceva bhogā na uppajjanti, uppannā ca bhogā parikkhayaṃ gacchanti; samajjābhicaraṇaṃ anuyuttassa me…  jutappamādaṭṭhānānuyogaṃ anuyuttassa me…  pāpamittānuyogaṃ anuyuttassa me anuppannā ceva bhogā na uppajjanti, uppannā ca bhogā parikkhayaṃ gacchanti; ālasyānuyogaṃ anuyuttassa me anuppannā ceva bhogā na uppajjanti, uppannā ca bhogā parikkhayaṃ gacchantī”ti evaṃ ñāṇaṃ katvā cha bhogānaṃ apāyamukhāni na sevati, cha bhogānaṃ āyamukhāni sevati. Evampi taṇhāvinicchayaṃ karoti.
</Paragraph>

<Paragraph number="984" book="mn">
Atha vā kasiyā vā vaṇijjāya vā gorakkhena vā issatthena vā rājaporisena vā sippaññatarena vā paṭipajjati. Evampi taṇhāvinicchayaṃ karoti. Kathaṃ diṭṭhivinicchayaṃ karoti? Cakkhusmiṃ uppanne jānāti—  “attā me uppanno”ti, cakkhusmiṃ antarahite jānāti—  “attā me antarahito vigato me attā”ti. Evampi diṭṭhivinicchayaṃ karoti. Sotasmiṃ…  ghānasmiṃ…  jivhāya…  kāyasmiṃ…  rūpasmiṃ…  saddasmiṃ…  gandhasmiṃ…  rasasmiṃ…  phoṭṭhabbasmiṃ uppanne jānāti—  “attā me uppanno”ti, phoṭṭhabbasmiṃ antarahite jānāti—  “attā me antarahito vigato me attā”ti. Evampi diṭṭhivinicchayaṃ karoti janeti sañjaneti nibbatteti abhinibbatteti. <Emphasis>Jantū</Emphasis>ti satto naro mānavo …pe…  manujo. <Emphasis>Loke</Emphasis>ti apāyaloke …pe…  āyatanaloketi—  vinicchayaṃ kubbati jantu loke.
</Paragraph>

<Paragraph number="985" book="mn">
Tenāha bhagavā—
</Paragraph>

<Paragraph number="986" type="verses" book="mn">
_“Sātaṃ asātanti yamāhu loke,_  
_Tamūpanissāya pahoti chando;_  
_Rūpesu disvā vibhavaṃ bhavañca,_  
_Vinicchayaṃ kubbati jantu loke”ti._  

</Paragraph>

</Division>
<Division number="103" book="mn">

<Paragraph number="987" type="verses" book="mn">
_<Emphasis>Kodho mosavajjañca kathaṃkathā ca,</Emphasis>_  
_<Emphasis>Etepi dhammā dvayameva sante;</Emphasis>_  
_<Emphasis>Kathaṃkathī ñāṇapathāya sikkhe,</Emphasis>_  
_<Emphasis>Ñatvā pavuttā samaṇena dhammā.</Emphasis>_  

</Paragraph>

<Paragraph number="988" book="mn">
<Emphasis>Kodho mosavajjañca kathaṃkathā cā</Emphasis>ti. <Emphasis>Kodho</Emphasis>ti yo evarūpo cittassa āghāto paṭighāto …pe…  <Emphasis>mosavajjaṃ</Emphasis> vuccati musāvādo. <Emphasis>Kathaṃkathā</Emphasis> vuccati vicikicchā. Iṭṭhaṃ vatthuṃ nissāyapi kodho jāyati, aniṭṭhaṃ vatthuṃ nissāyapi kodho jāyati. Iṭṭhaṃ vatthuṃ nissāyapi musāvādo uppajjati, aniṭṭhaṃ vatthuṃ nissāyapi musāvādo uppajjati. Iṭṭhaṃ vatthuṃ nissāyapi kathaṃkathā uppajjati, aniṭṭhaṃ vatthuṃ nissāyapi kathaṃkathā uppajjati.
</Paragraph>

<Paragraph number="989" book="mn">
Kathaṃ aniṭṭhaṃ vatthuṃ nissāya kodho jāyati? Pakatiyā aniṭṭhaṃ vatthuṃ nissāya kodho jāyati. Anatthaṃ me acarīti kodho jāyati, anatthaṃ me caratīti kodho jāyati, anatthaṃ me carissatīti kodho jāyati; piyassa me manāpassa anatthaṃ acari…  anatthaṃ carati…  anatthaṃ carissatīti kodho jāyati; appiyassa me amanāpassa atthaṃ acari…  atthaṃ carati…  atthaṃ carissatīti kodho jāyati. Evaṃ aniṭṭhaṃ vatthuṃ nissāya kodho jāyati.
</Paragraph>

<Paragraph number="990" book="mn">
Kathaṃ iṭṭhaṃ vatthuṃ nissāya kodho jāyati? Iṭṭhaṃ vatthuṃ acchedasaṅkinopi kodho jāyati, acchijjantepi kodho jāyati, acchinnepi kodho jāyati. Iṭṭhaṃ vatthuṃ vipariṇāmasaṅkinopi kodho jāyati, vipariṇāmantepi kodho jāyati, vipariṇatepi kodho jāyati. Evaṃ iṭṭhaṃ vatthuṃ nissāya kodho jāyati.
</Paragraph>

<Paragraph number="991" book="mn">
Kathaṃ aniṭṭhaṃ vatthuṃ nissāya musāvādo uppajjati? Idhekacco andubandhanena vā baddho; tassa bandhanassa mokkhatthāya sampajānamusā bhāsati…  rajjubandhanena vā baddho…  saṅkhalikabandhanena vā baddho…  vettabandhanena vā baddho…  latābandhanena vā baddho…  pakkhepabandhanena vā baddho…  parikkhepabandhanena vā baddho…  gāmanigamanagararaṭṭhabandhanena vā baddho…  janapadabandhanena vā baddho; tassa bandhanassa mokkhatthāya sampajānamusā bhāsati. Evaṃ aniṭṭhaṃ vatthuṃ nissāya musāvādo uppajjatīti.
</Paragraph>

<Paragraph number="992" book="mn">
Kathaṃ iṭṭhaṃ vatthuṃ nissāya musāvādo uppajjati? Idhekacco manāpikānaṃ rūpānaṃ hetu sampajānamusā bhāsati…  manāpikānaṃ saddānaṃ…  gandhānaṃ…  rasānaṃ…  phoṭṭhabbānaṃ hetu…  cīvarahetu…  piṇḍapātahetu…  senāsanahetu…  gilānapaccayabhesajjaparikkhārahetu sampajānamusā bhāsati. Evaṃ iṭṭhaṃ vatthuṃ nissāya musāvādo uppajjati.
</Paragraph>

<Paragraph number="993" book="mn">
Kathaṃ aniṭṭhaṃ vatthuṃ nissāya kathaṃkathā uppajjati? “Muccissāmi nu kho cakkhurogato, na nu kho muccissāmi cakkhurogato. Muccissāmi nu kho sotarogato…  ghānarogato…  jivhārogato…  kāyarogato…  sīsarogato…  kaṇṇarogato…  mukharogato…  muccissāmi nu kho dantarogato, na nu kho muccissāmi dantarogato”ti. Evaṃ aniṭṭhaṃ vatthuṃ nissāya kathaṃkathā uppajjati.
</Paragraph>

<Paragraph number="994" book="mn">
Kathaṃ iṭṭhaṃ vatthuṃ nissāya kathaṃkathā uppajjati? “Labhissāmi nu kho manāpike rūpe, na nu kho labhissāmi manāpike rūpe. Labhissāmi nu kho manāpike sadde…  gandhe…  rase…  phoṭṭhabbe…  kulaṃ…  gaṇaṃ…  āvāsaṃ…  lābhaṃ…  yasaṃ…  pasaṃsaṃ…  sukhaṃ…  cīvaraṃ…  piṇḍapātaṃ…  senāsanaṃ…  gilānapaccayabhesajjaparikkhāran”ti. Evaṃ iṭṭhaṃ vatthuṃ nissāya kathaṃkathā uppajjatīti—  kodho mosavajjañca kathaṃkathā ca.
</Paragraph>

<Paragraph number="995" book="mn">
<Emphasis>Etepi dhammā dvayameva sante</Emphasis>ti. Sātāsāte sante, sukhadukkhe sante, somanassadomanasse sante, iṭṭhāniṭṭhe sante, anunayapaṭighe sante saṃvijjamāne atthi upalabbhamāneti—  etepi dhammā dvayameva sante.
</Paragraph>

<Paragraph number="996" book="mn">
<Emphasis>Kathaṃkathī ñāṇapathāya sikkhe</Emphasis>ti. Ñāṇampi ñāṇapatho, ñāṇassa ārammaṇampi ñāṇapatho, ñāṇasahabhunopi dhammā ñāṇapatho. Yathā ariyamaggo ariyapatho, devamaggo devapatho, brahmamaggo brahmapatho; evamevaṃ ñāṇampi ñāṇapatho, ñāṇassa ārammaṇampi ñāṇapatho, ñāṇasahabhunopi dhammā ñāṇapatho.
</Paragraph>

<Paragraph number="997" book="mn">
<Emphasis>Sikkhe</Emphasis>ti tisso sikkhā—  adhisīlasikkhā, adhicittasikkhā, adhipaññāsikkhā. Katamā adhisīlasikkhā? Idha bhikkhu sīlavā hoti, pātimokkhasaṃvarasaṃvuto viharati ācāragocarasampanno, aṇumattesu vajjesu bhayadassāvī, samādāya sikkhati sikkhāpadesu, khuddako sīlakkhandho…  mahanto sīlakkhandho…  sīlaṃ patiṭṭhā ādi caraṇaṃ saṃyamo saṃvaro mukhaṃ pamukhaṃ kusalānaṃ dhammānaṃ samāpattiyā—  ayaṃ adhisīlasikkhā. Katamā adhicittasikkhā? Idha bhikkhu vivicceva kāmehi …pe…  catutthaṃ jhānaṃ upasampajja viharati—  ayaṃ adhicittasikkhā. Katamā adhipaññāsikkhā? Idha bhikkhu paññavā hoti, udayatthagāminiyā paññāya samannāgato ariyāya nibbedhikāya sammādukkhakkhayagāminiyā. So “idaṃ dukkhan”ti yathābhūtaṃ pajānāti …pe…  “ayaṃ dukkhanirodhagāminī paṭipadā”ti yathābhūtaṃ pajānāti, “ime āsavā”ti yathābhūtaṃ pajānāti …pe…  “ayaṃ āsavanirodhagāminī paṭipadā”ti yathābhūtaṃ pajānāti—  ayaṃ adhipaññāsikkhā.
</Paragraph>

<Paragraph number="998" book="mn">
<Emphasis>Kathaṃkathī ñāṇapathāya sikkhe</Emphasis>ti. Kathaṃkathī puggalo sakaṅkho savilekho sadveḷhako savicikiccho, ñāṇādhigamāya ñāṇaphusanāya ñāṇasacchikiriyāya adhisīlampi sikkheyya, adhicittampi sikkheyya, adhipaññampi sikkheyya; imā tisso sikkhāyo āvajjanto sikkheyya, jānanto sikkheyya, passanto sikkheyya, paccavekkhanto sikkheyya, cittaṃ adhiṭṭhahanto sikkheyya, saddhāya adhimuccanto sikkheyya, vīriyaṃ paggaṇhanto sikkheyya, satiṃ upaṭṭhahanto sikkheyya, cittaṃ samādahanto sikkheyya, paññāya pajānanto sikkheyya, abhiññeyyaṃ abhijānanto sikkheyya, pariññeyyaṃ parijānanto sikkheyya, pahātabbaṃ pajahanto sikkheyya, bhāvetabbaṃ bhāvento sikkheyya, sacchikātabbaṃ sacchikaronto sikkheyya ācareyya samācareyya samādāya vatteyyāti—  kathaṃkathī ñāṇapathāya sikkhe.
</Paragraph>

<Paragraph number="999" book="mn">
<Emphasis>Ñatvā pavuttā samaṇena dhammā</Emphasis>ti. <Emphasis>Ñatvā</Emphasis>ti ñatvā jānitvā tulayitvā tīrayitvā vibhāvayitvā vibhūtaṃ katvā vuttā pavuttā ācikkhitā desitā paññapitā paṭṭhapitā vivaṭā vibhattā uttānīkatā pakāsitā. “Sabbe saṅkhārā aniccā”ti ñatvā jānitvā tulayitvā tīrayitvā vibhāvayitvā vibhūtaṃ katvā vuttā pavuttā ācikkhitā desitā paññapitā paṭṭhapitā vivaṭā vibhattā uttānīkatā pakāsitā, “sabbe saṅkhārā dukkhā”ti…  “sabbe dhammā anattā”ti…  “avijjāpaccayā saṅkhārā”ti …pe…  “jātipaccayā jarāmaraṇan”ti…  “avijjānirodhā saṅkhāranirodho”ti …pe…  “jātinirodhā jarāmaraṇanirodho”ti…  “idaṃ dukkhan”ti …pe…  “ayaṃ dukkhanirodhagāminī paṭipadā”ti…  “ime āsavā”ti …pe…  “ayaṃ āsavanirodhagāminī paṭipadā”ti…  “ime dhammā abhiññeyyā”ti…  “ime dhammā pariññeyyā”ti…  “ime dhammā pahātabbā”ti…  “ime dhammā bhāvetabbā”ti…  “ime dhammā sacchikātabbā”ti…  channaṃ phassāyatanānaṃ samudayañca atthaṅgamañca assādañca ādīnavañca nissaraṇañca…  pañcannaṃ upādānakkhandhānaṃ…  catunnaṃ mahābhūtānaṃ…  “yaṃ kiñci samudayadhammaṃ sabbaṃ taṃ nirodhadhamman”ti ñatvā jānitvā tulayitvā tīrayitvā vibhāvayitvā vibhūtaṃ katvā vuttā pavuttā ācikkhitā desitā paññapitā paṭṭhapitā vivaṭā vibhattā uttānīkatā pakāsitā.
</Paragraph>

<Paragraph number="1000" book="mn">
Vuttañhetaṃ bhagavatā—  “abhiññāyāhaṃ, bhikkhave, dhammaṃ desemi, no anabhiññāya. Sanidānāhaṃ, bhikkhave, dhammaṃ desemi, no anidānaṃ. Sappāṭihāriyāhaṃ, bhikkhave, dhammaṃ desemi, no appāṭihāriyaṃ. Tassa mayhaṃ, bhikkhave, abhiññāya dhammaṃ desayato, no anabhiññāya, sanidānaṃ dhammaṃ desayato, no anidānaṃ, sappāṭihāriyaṃ dhammaṃ desayato, no appāṭihāriyaṃ, karaṇīyo ovādo, karaṇīyā anusāsanī. Alañca pana, bhikkhave, vo tuṭṭhiyā alaṃ pāmojjāya alaṃ somanassāya sammāsambuddho bhagavā, svākkhāto dhammo, suppaṭipanno saṃghoti …pe… . Imasmiñca pana veyyākaraṇasmiṃ bhaññamāne dasasahassī lokadhātu akampitthā”ti—  ñatvā pavuttā samaṇena dhammā.
</Paragraph>

<Paragraph number="1001" book="mn">
Tenāha bhagavā—
</Paragraph>

<Paragraph number="1002" type="verses" book="mn">
_“Kodho mosavajjañca kathaṃkathā ca,_  
_Etepi dhammā dvayameva sante;_  
_Kathaṃkathī ñāṇapathāya sikkhe,_  
_Ñatvā pavuttā samaṇena dhammā”ti._  

</Paragraph>

</Division>
<Division number="104" book="mn">

<Paragraph number="1003" type="verses" book="mn">
_<Emphasis>Sātaṃ asātañca kutonidānā,</Emphasis>_  
_<Emphasis>Kismiṃ asante na bhavanti hete;</Emphasis>_  
_<Emphasis>Vibhavaṃ bhavañcāpi yametamatthaṃ,</Emphasis>_  
_<Emphasis>Etaṃ me pabrūhi yatonidānaṃ.</Emphasis>_  

</Paragraph>

<Paragraph number="1004" book="mn">
<Emphasis>Sātaṃ asātañca kutonidānā</Emphasis>ti. Sātā asātā kutonidānā kutojātā kutosañjātā kutonibbattā kutoabhinibbattā kutopātubhūtā, kiṃnidānā kiṃsamudayā kiṃjātikā kiṃpabhavāti sātāsātānaṃ mūlaṃ pucchati …pe…  samudayaṃ pucchati papucchati yācati ajjhesati pasādetīti—  sātaṃ asātañca kutonidānā.
</Paragraph>

<Paragraph number="1005" book="mn">
<Emphasis>Kismiṃ asante na bhavanti hete</Emphasis>ti. Kismiṃ asante asaṃvijjamāne natthi anupalabbhamāne sātāsātā na bhavanti nappabhavanti na jāyanti na sañjāyanti na nibbattanti na abhinibbattantīti—  kismiṃ asante na bhavanti hete.
</Paragraph>

<Paragraph number="1006" book="mn">
<Emphasis>Vibhavaṃ bhavañcāpi yametamatthan</Emphasis>ti. Katamo sātāsātānaṃ bhavo? Yo sātāsātānaṃ bhavo pabhavo jāti sañjāti nibbatti abhinibbatti pātubhāvo—  ayaṃ sātāsātānaṃ bhavo. Katamo sātāsātānaṃ vibhavo? Yo sātāsātānaṃ khayo vayo bhedo paribhedo aniccatā antaradhānaṃ—  ayaṃ sātāsātānaṃ vibhavo. <Emphasis>Yametamatthan</Emphasis>ti yaṃ paramatthanti—  vibhavaṃ bhavañcāpi yametamatthaṃ.
</Paragraph>

<Paragraph number="1007" book="mn">
<Emphasis>Etaṃ me pabrūhi yatonidānan</Emphasis>ti. <Emphasis>Etan</Emphasis>ti yaṃ pucchāmi yaṃ yācāmi yaṃ ajjhesāmi yaṃ pasādemi. <Emphasis>Pabrūhī</Emphasis>ti brūhi vadehi ācikkha desehi paññapehi paṭṭhapehi vivara vibhaja uttānīkarohi pakāsehīti—  etaṃ me pabrūhi. <Emphasis>Yatonidānan</Emphasis>ti yaṃnidānaṃ yaṃsamudayaṃ yaṃjātikaṃ yaṃpabhavanti—  etaṃ me pabrūhi yatonidānaṃ.
</Paragraph>

<Paragraph number="1008" book="mn">
Tenāha so nimmito—
</Paragraph>

<Paragraph number="1009" type="verses" book="mn">
_“Sātaṃ asātañca kutonidānā,_  
_Kismiṃ asante na bhavanti hete;_  
_Vibhavaṃ bhavañcāpi yametamatthaṃ,_  
_Etaṃ me pabrūhi yatonidānan”ti._  

</Paragraph>

</Division>
<Division number="105" book="mn">

<Paragraph number="1010" type="verses" book="mn">
_<Emphasis>Phassanidānaṃ sātaṃ asātaṃ,</Emphasis>_  
_<Emphasis>Phasse asante na bhavanti hete;</Emphasis>_  
_<Emphasis>Vibhavaṃ bhavañcāpi yametamatthaṃ,</Emphasis>_  
_<Emphasis>Etaṃ te pabrūmi itonidānaṃ.</Emphasis>_  

</Paragraph>

<Paragraph number="1011" book="mn">
<Emphasis>Phassanidānaṃ sātaṃ asātan</Emphasis>ti. Sukhavedanīyaṃ phassaṃ paṭicca uppajjati sukhā vedanā. Yā tasseva sukhavedanīyassa phassassa nirodhā, yaṃ tajjaṃ vedayitaṃ sukhavedanīyaṃ phassaṃ paṭicca uppannā sukhā vedanā sā nirujjhati, sā vūpasammati. Dukkhavedanīyaṃ phassaṃ paṭicca uppajjati dukkhā vedanā. Yā tasseva dukkhavedanīyassa phassassa nirodhā, yaṃ tajjaṃ vedayitaṃ dukkhavedanīyaṃ phassaṃ paṭicca uppannā dukkhā vedanā sā nirujjhati, sā vūpasammati. Adukkhamasukhavedanīyaṃ phassaṃ paṭicca uppajjati adukkhamasukhā vedanā. Yā tasseva adukkhamasukhavedanīyassa phassassa nirodhā, yaṃ tajjaṃ vedayitaṃ adukkhamasukhavedanīyaṃ phassaṃ paṭicca uppannā adukkhamasukhā vedanā sā nirujjhati, vūpasammati. <Emphasis>Phassanidānaṃ sātaṃ asātan</Emphasis>ti. Sātāsātā phassanidānā phassasamudayā phassajātikā phassappabhavāti—  phassanidānaṃ sātaṃ asātaṃ.
</Paragraph>

<Paragraph number="1012" book="mn">
<Emphasis>Phasse asante na bhavanti hete</Emphasis>ti. Phasse asante asaṃvijjamāne natthi anupalabbhamāne sātāsātā na bhavanti nappabhavanti na jāyanti na sañjāyanti na nibbattanti nābhinibbattanti na pātubhavantīti—  phasse asante na bhavanti hete.
</Paragraph>

<Paragraph number="1013" book="mn">
<Emphasis>Vibhavaṃ bhavañcāpi yametamatthan</Emphasis>ti. Bhavadiṭṭhipi phassanidānā, vibhavadiṭṭhipi phassanidānā. <Emphasis>Yametamatthan</Emphasis>ti yaṃ paramatthanti—  vibhavaṃ bhavañcāpi yametamatthaṃ.
</Paragraph>

<Paragraph number="1014" book="mn">
<Emphasis>Etaṃ te pabrūmi itonidānan</Emphasis>ti. <Emphasis>Etan</Emphasis>ti yaṃ pucchasi yaṃ yācasi yaṃ ajjhesasi yaṃ pasādesi. <Emphasis>Pabrūmī</Emphasis>ti brūmi ācikkhāmi desemi paññapemi paṭṭhapemi vivarāmi vibhajāmi uttānīkaromi pakāsemīti—  etaṃ te pabrūmi. <Emphasis>Itonidānan</Emphasis>ti ito phassanidānaṃ phassasamudayaṃ phassajātikaṃ phassappabhavanti—  etaṃ te pabrūmi itonidānaṃ.
</Paragraph>

<Paragraph number="1015" book="mn">
Tenāha bhagavā—
</Paragraph>

<Paragraph number="1016" type="verses" book="mn">
_“Phassanidānaṃ sātaṃ asātaṃ,_  
_Phasse asante na bhavanti hete;_  
_Vibhavaṃ bhavañcāpi yametamatthaṃ,_  
_Etaṃ te pabrūmi itonidānan”ti._  

</Paragraph>

</Division>
<Division number="106" book="mn">

<Paragraph number="1017" type="verses" book="mn">
_<Emphasis>Phasso nu lokasmiṃ kutonidāno,</Emphasis>_  
_<Emphasis>Pariggahā cāpi kutopahūtā;</Emphasis>_  
_<Emphasis>Kismiṃ asante na mamattamatthi,</Emphasis>_  
_<Emphasis>Kismiṃ vibhūte na phusanti phassā.</Emphasis>_  

</Paragraph>

<Paragraph number="1018" book="mn">
<Emphasis>Phasso nu lokasmiṃ kutonidāno</Emphasis>ti. Phasso kutonidāno kutojāto kutosañjāto kutonibbatto kutoabhinibbatto kutopātubhūto, kiṃnidāno kiṃsamudayo kiṃjātiko kiṃpabhavoti phassassa mūlaṃ pucchati hetuṃ pucchati …pe…  samudayaṃ pucchati papucchati yācati ajjhesati pasādetīti—  phasso nu lokasmiṃ kutonidāno.
</Paragraph>

<Paragraph number="1019" book="mn">
<Emphasis>Pariggahā cāpi kutopahūtā</Emphasis>ti pariggahā kutopahūtā kutojātā kutosañjātā kutonibbattā kutoabhinibbattā kutopātubhūtā, kiṃnidānā kiṃsamudayā kiṃjātikā kiṃpabhavāti pariggahānaṃ mūlaṃ pucchati hetuṃ pucchati …pe…  samudayaṃ pucchati papucchati yācati ajjhesati pasādetīti—  pariggahā cāpi kutopahūtā.
</Paragraph>

<Paragraph number="1020" book="mn">
<Emphasis>Kismiṃ asante na mamattamatthī</Emphasis>ti. Kismiṃ asante asaṃvijjamāne natthi anupalabbhamāne mamattā natthi na santi na saṃvijjanti nupalabbhanti, pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti—  kismiṃ asante na mamattamatthi.
</Paragraph>

<Paragraph number="1021" book="mn">
<Emphasis>Kismiṃ vibhūte na phusanti phassā</Emphasis>ti. Kismiṃ vibhūte vibhavite atikkante samatikkante vītivatte phassā na phusantīti—  kismiṃ vibhūte na phusanti phassā.
</Paragraph>

<Paragraph number="1022" book="mn">
Tenāha so nimmito—
</Paragraph>

<Paragraph number="1023" type="verses" book="mn">
_“Phasso nu lokasmiṃ kutonidāno,_  
_Pariggahā cāpi kutopahūtā;_  
_Kismiṃ asante na mamattamatthi,_  
_Kismiṃ vibhūte na phusanti phassā”ti._  

</Paragraph>

</Division>
<Division number="107" book="mn">

<Paragraph number="1024" type="verses" book="mn">
_<Emphasis>Nāmañca rūpañca paṭicca phasso,</Emphasis>_  
_<Emphasis>Icchānidānāni pariggahāni;</Emphasis>_  
_<Emphasis>Icchāyasantyā na mamattamatthi,</Emphasis>_  
_<Emphasis>Rūpe vibhūte na phusanti phassā.</Emphasis>_  

</Paragraph>

<Paragraph number="1025" book="mn">
<Emphasis>Nāmañca rūpañca paṭicca phasso</Emphasis>ti. Cakkhuñca paṭicca rūpe ca uppajjati cakkhuviññāṇaṃ, tiṇṇaṃ saṅgati phasso. Cakkhu ca rūpā ca rūpasmiṃ cakkhusamphassaṃ ṭhapetvā sampayuttakā dhammā nāmasmiṃ. Evampi nāmañca rūpañca paṭicca phasso. Sotañca paṭicca sadde ca uppajjati sotaviññāṇaṃ, tiṇṇaṃ saṅgati phasso. Sotañca saddā ca rūpasmiṃ sotasamphassaṃ ṭhapetvā sampayuttakā dhammā nāmasmiṃ. Evampi nāmañca rūpañca paṭicca phasso. Ghānañca paṭicca gandhe ca uppajjati ghānaviññāṇaṃ, tiṇṇaṃ saṅgati phasso. Ghānañca gandhā ca rūpasmiṃ ghānasamphassaṃ ṭhapetvā sampayuttakā dhammā nāmasmiṃ. Evampi nāmañca rūpañca paṭicca phasso. Jivhañca paṭicca rase ca uppajjati jivhāviññāṇaṃ, tiṇṇaṃ saṅgati phasso. Jivhā ca rasā ca rūpasmiṃ jivhāsamphassaṃ ṭhapetvā sampayuttakā dhammā nāmasmiṃ. Evampi nāmañca rūpañca paṭicca phasso. Kāyañca paṭicca phoṭṭhabbe ca uppajjati kāyaviññāṇaṃ, tiṇṇaṃ saṅgati phasso. Kāyo ca phoṭṭhabbā ca rūpasmiṃ kāyasamphassaṃ ṭhapetvā sampayuttakā dhammā nāmasmiṃ. Evampi nāmañca rūpañca paṭicca phasso. Manañca paṭicca dhamme ca uppajjati manoviññāṇaṃ, tiṇṇaṃ saṅgati phasso. Vatthu rūpaṃ rūpasmiṃ, dhammā rūpino rūpasmiṃ manosamphassaṃ ṭhapetvā sampayuttakā dhammā nāmasmiṃ. Evampi nāmañca rūpañca paṭicca phasso.
</Paragraph>

<Paragraph number="1026" book="mn">
<Emphasis>Icchānidānāni pariggahānī</Emphasis>ti. Icchā vuccati taṇhā. Yo rāgo sārāgo …pe…  abhijjhā lobho akusalamūlaṃ. <Emphasis>Pariggahā</Emphasis>ti dve pariggahā—  taṇhāpariggaho ca diṭṭhipariggaho ca …pe…  ayaṃ taṇhāpariggaho …pe…  ayaṃ diṭṭhipariggaho. <Emphasis>Icchānidānāni pariggahānī</Emphasis>ti. Pariggahā icchānidānā icchāhetukā icchāpaccayā icchākāraṇā icchāpabhavāti—  icchānidānāni pariggahāni.
</Paragraph>

<Paragraph number="1027" book="mn">
<Emphasis>Icchāyasantyā na mamattamatthī</Emphasis>ti. Icchā vuccati taṇhā. Yo rāgo sārāgo …pe…  abhijjhā lobho akusalamūlaṃ. <Emphasis>Mamattā</Emphasis>ti dve mamattā—  taṇhāmamattañca diṭṭhimamattañca …pe…  idaṃ taṇhāmamattaṃ …pe…  idaṃ diṭṭhimamattaṃ. <Emphasis>Icchāyasantyā na mamattamatthī</Emphasis>ti. Icchāya asantyā asaṃvijjamānāya natthi anupalabbhamānāya mamattā natthi na santi na saṃvijjanti nupalabbhanti, pahīnā samucchinnā vūpasantā paṭipassaddhā abhabbuppattikā ñāṇagginā daḍḍhāti—  icchāyasantyā na mamattamatthi.
</Paragraph>

<Paragraph number="1028" book="mn">
<Emphasis>Rūpe vibhūte na phusanti phassā</Emphasis>ti. <Emphasis>Rūpe</Emphasis>ti cattāro ca mahābhūtā catunnañca mahābhūtānaṃ upādāya rūpaṃ. <Emphasis>Rūpe vibhūte</Emphasis>ti catūhākārehi rūpaṃ vibhūtaṃ hoti—  ñātavibhūtena, tīraṇavibhūtena, pahānavibhūtena, samatikkamavibhūtena. Kathaṃ ñātavibhūtena rūpaṃ vibhūtaṃ hoti? Rūpaṃ jānāti—  “yaṃ kiñci rūpaṃ sabbaṃ rūpaṃ cattāri ca mahābhūtāni catunnañca mahābhūtānaṃ upādāya rūpan”ti jānāti passati. Evaṃ ñātavibhūtena rūpaṃ vibhūtaṃ hoti.
</Paragraph>

<Paragraph number="1029" book="mn">
Kathaṃ tīraṇavibhūtena rūpaṃ vibhūtaṃ hoti? Evaṃ ñātaṃ katvā rūpaṃ tīreti, aniccato dukkhato rogato gaṇḍato sallato aghato ābādhato parato palokato ītito upaddavato bhayato upasaggato calato pabhaṅguto adhuvato atāṇato aleṇato asaraṇato rittato tucchato suññato anattato ādīnavato vipariṇāmadhammato asārakato aghamūlato vadhakato vibhavato sāsavato saṅkhatato mārāmisato jātidhammato jarādhammato byādhidhammato maraṇadhammato, sokaparidevadukkhadomanassupāyāsadhammato saṃkilesikadhammato samudayato atthaṅgamato, assādato ādīnavato nissaraṇato tīreti. Evaṃ tīraṇavibhūtena rūpaṃ vibhūtaṃ hoti.
</Paragraph>

<Paragraph number="1030" book="mn">
Kathaṃ pahānavibhūtena rūpaṃ vibhūtaṃ hoti? Evaṃ tīrayitvā rūpe chandarāgaṃ pajahati vinodeti byantiṃ karoti anabhāvaṃ gameti. Vuttañhetaṃ bhagavatā—  “yo, bhikkhave, rūpasmiṃ chandarāgo taṃ pajahatha. Evaṃ taṃ rūpaṃ pahīnaṃ bhavissati ucchinnamūlaṃ tālāvatthukataṃ anabhāvaṃkataṃ āyatiṃ anuppādadhamman”ti. Evaṃ pahānavibhūtena rūpaṃ vibhūtaṃ hoti.
</Paragraph>

<Paragraph number="1031" book="mn">
Kathaṃ samatikkamavibhūtena rūpaṃ vibhūtaṃ hoti. Catasso arūpasamāpattiyo paṭiladdhassa rūpā vibhūtā honti vibhāvitā atikkantā samatikkantā vītivattā. Evaṃ samatikkamavibhūtena rūpaṃ vibhūtaṃ hoti. Imehi catūhi kāraṇehi rūpaṃ vibhūtaṃ hoti.
</Paragraph>

<Paragraph number="1032" book="mn">
<Emphasis>Rūpe vibhūte na phusanti phassā</Emphasis>ti. Rūpe vibhūte vibhāvite atikkante samatikkante vītivatte pañca phassā na phusanti—  cakkhusamphasso, sotasamphasso, ghānasamphasso, jivhāsamphasso, kāyasamphassoti—  rūpe vibhūte na phusanti phassā.
</Paragraph>

<Paragraph number="1033" book="mn">
Tenāha bhagavā—
</Paragraph>

<Paragraph number="1034" type="verses" book="mn">
_“Nāmañca rūpañca paṭicca phasso,_  
_Icchānidānāni pariggahāni;_  
_Icchāyasantyā na mamattamatthi,_  
_Rūpe vibhūte na phusanti phassā”ti._  

</Paragraph>

</Division>
<Division number="108" book="mn">

<Paragraph number="1035" type="verses" book="mn">
_<Emphasis>Kathaṃ sametassa vibhoti rūpaṃ,</Emphasis>_  
_<Emphasis>Sukhaṃ dukhañcāpi kathaṃ vibhoti;</Emphasis>_  
_<Emphasis>Etaṃ me pabrūhi yathā vibhoti,</Emphasis>_  
_<Emphasis>Taṃ jāniyāmāti me mano ahu.</Emphasis>_  

</Paragraph>

<Paragraph number="1036" book="mn">
<Emphasis>Kathaṃ sametassa vibhoti rūpan</Emphasis>ti. <Emphasis>Kathaṃ sametassā</Emphasis>ti kathaṃ sametassa kathaṃ paṭipannassa kathaṃ iriyantassa kathaṃ vattentassa kathaṃ pālentassa kathaṃ yapentassa kathaṃ yāpentassa rūpaṃ vibhoti vibhāvīyati atikkamīyati samatikkamīyati vītivattīyatīti—  kathaṃ sametassa vibhoti rūpaṃ.
</Paragraph>

<Paragraph number="1037" book="mn">
<Emphasis>Sukhaṃ dukhañcāpi kathaṃ vibhotī</Emphasis>ti sukhañca dukkhañca kathaṃ vibhoti vibhāvīyati atikkamīyati samatikkamīyati vītivattīyatīti—  sukhaṃ dukhañcāpi kathaṃ vibhoti.
</Paragraph>

<Paragraph number="1038" book="mn">
<Emphasis>Etaṃ me pabrūhi yathā vibhotī</Emphasis>ti. <Emphasis>Etan</Emphasis>ti yaṃ pucchāmi yaṃ yācāmi yaṃ ajjhesāmi yaṃ pasādemīti—  etaṃ. <Emphasis>Me pabrūhī</Emphasis>ti me pabrūhi ācikkha desehi paññapehi paṭṭhapehi vivara vibhaja uttānīkarohi pakāsehīti—  etaṃ me pabrūhi. <Emphasis>Yathā vibhotī</Emphasis>ti yathā vibhoti vibhāvīyati atikkamīyati samatikkamīyati vītivattīyatīti—  etaṃ me pabrūhi yathā vibhoti.
</Paragraph>

<Paragraph number="1039" book="mn">
<Emphasis>Taṃ jāniyāmāti me mano ahū</Emphasis>ti. <Emphasis>Taṃ jāniyāmā</Emphasis>ti taṃ jāneyyāma ājāneyyāma vijāneyyāma paṭivijāneyyāma paṭivijjheyyāmāti—  taṃ jāniyāma. <Emphasis>Iti me mano ahū</Emphasis>ti iti me mano ahu, iti me cittaṃ ahu, iti me saṅkappo ahu, iti me viññāṇaṃ ahūti—  taṃ jāniyāma iti me mano ahu.
</Paragraph>

<Paragraph number="1040" book="mn">
Tenāha so nimmito—
</Paragraph>

<Paragraph number="1041" type="verses" book="mn">
_“Kathaṃ sametassa vibhoti rūpaṃ,_  
_Sukhaṃ dukhañcāpi kathaṃ vibhoti;_  
_Etaṃ me pabrūhi yathā vibhoti,_  
_Taṃ jāniyāmāti me mano ahū”ti._  

</Paragraph>

</Division>
<Division number="109" book="mn">

<Paragraph number="1042" type="verses" book="mn">
_<Emphasis>Na saññasaññī na visaññasaññī,</Emphasis>_  
_<Emphasis>Nopi asaññī na vibhūtasaññī;</Emphasis>_  
_<Emphasis>Evaṃ sametassa vibhoti rūpaṃ,</Emphasis>_  
_<Emphasis>Saññānidānā hi papañcasaṅkhā.</Emphasis>_  

</Paragraph>

<Paragraph number="1043" book="mn">
<Emphasis>Na saññasaññī na visaññasaññī</Emphasis>ti. Saññasaññino vuccanti ye pakatisaññāya ṭhitā, napi so pakatisaññāya ṭhito. Visaññasaññino vuccanti ummattakā ye ca khittacittā, napi so ummattako, nopi khittacittoti—  na saññasaññī na visaññasaññī.
</Paragraph>

<Paragraph number="1044" book="mn">
<Emphasis>Nopi asaññī na vibhūtasaññī</Emphasis>ti. Asaññino vuccanti nirodhasamāpannā ye ca asaññasattā, napi so nirodhasamāpanno, napi asaññasatto. Vibhūtasaññino vuccanti ye catunnaṃ arūpasamāpattīnaṃ lābhino, napi so catunnaṃ arūpasamāpattīnaṃ lābhīti—  nopi asaññī na vibhūtasaññī.
</Paragraph>

<Paragraph number="1045" book="mn">
<Emphasis>Evaṃ sametassa vibhoti rūpan</Emphasis>ti. Idha bhikkhu sukhassa ca pahānā …pe…  catutthaṃ jhānaṃ upasampajja viharati. So evaṃ samāhite citte parisuddhe pariyodāte anaṅgaṇe vigatūpakkilese mudubhūte kammaniye ṭhite āneñjappatte ākāsānañcāyatanasamāpattipaṭilābhatthāya cittaṃ abhinīharati abhininnāmeti āruppamaggasamaṅgīti. Evaṃ sametassa evaṃ paṭipannassa evaṃ iriyantassa evaṃ vattentassa evaṃ pālentassa evaṃ yapentassa evaṃ yāpentassa rūpaṃ vibhoti vibhāvīyati atikkamīyati samatikkamīyati vītivattīyatīti—  evaṃ sametassa vibhoti rūpaṃ.
</Paragraph>

<Paragraph number="1046" book="mn">
<Emphasis>Saññānidānā hi papañcasaṅkhā</Emphasis>ti. Papañcāyeva papañcasaṅkhā taṇhāpapañcasaṅkhā, diṭṭhipapañcasaṅkhā, mānapapañcasaṅkhā saññānidānā saññāsamudayā saññājātikā saññāpabhavāti—  saññānidānā hi papañcasaṅkhā.
</Paragraph>

<Paragraph number="1047" book="mn">
Tenāha bhagavā—
</Paragraph>

<Paragraph number="1048" type="verses" book="mn">
_“Na saññasaññī na visaññasaññī,_  
_Nopi asaññī na vibhūtasaññī;_  
_Evaṃ sametassa vibhoti rūpaṃ,_  
_Saññānidānā hi papañcasaṅkhā”ti._  

</Paragraph>

</Division>
<Division number="110" book="mn">

<Paragraph number="1049" type="verses" book="mn">
_<Emphasis>Yaṃ taṃ apucchimha akittayī no,</Emphasis>_  
_<Emphasis>Aññaṃ taṃ pucchāma tadiṅgha brūhi;</Emphasis>_  
_<Emphasis>Ettāvataggaṃ nu vadanti heke,</Emphasis>_  
_<Emphasis>Yakkhassa suddhiṃ idha paṇḍitāse;</Emphasis>_  
_<Emphasis>Udāhu aññampi vadanti etto.</Emphasis>_  

</Paragraph>

<Paragraph number="1050" book="mn">
<Emphasis>Yaṃ taṃ apucchimha akittayī no</Emphasis>ti. Yaṃ taṃ apucchimha ayācimha ajjhesimha pasādayimha. <Emphasis>Akittayī no</Emphasis>ti kittitaṃ pakittitaṃ ācikkhitaṃ desitaṃ paññapitaṃ paṭṭhapitaṃ vivaṭaṃ vibhattaṃ uttānīkataṃ pakāsitanti—  yaṃ taṃ apucchimha akittayī no.
</Paragraph>

<Paragraph number="1051" book="mn">
<Emphasis>Aññaṃ taṃ pucchāma tadiṅgha brūhī</Emphasis>ti. Aññaṃ taṃ pucchāma, aññaṃ taṃ yācāma, aññaṃ taṃ ajjhesāma, aññaṃ taṃ pasādema, uttariṃ taṃ pucchāma. <Emphasis>Tadiṅgha brūhī</Emphasis>ti iṅgha brūhi ācikkha desehi paññapehi paṭṭhapehi vivara vibhaja uttānīkarohi pakāsehīti—  aññaṃ taṃ pucchāma tadiṅgha brūhi.
</Paragraph>

<Paragraph number="1052" book="mn">
<Emphasis>Ettāvataggaṃ nu vadanti heke yakkhassa suddhiṃ idha paṇḍitāse</Emphasis>ti. Eke samaṇabrāhmaṇā etā arūpasamāpattiyo aggaṃ seṭṭhaṃ visiṭṭhaṃ pāmokkhaṃ uttamaṃ pavaraṃ vadanti kathenti bhaṇanti dīpayanti voharanti. <Emphasis>Yakkhassā</Emphasis>ti sattassa narassa mānavassa posassa puggalassa jīvassa jāgussa jantussa indagussa manujassa. <Emphasis>Suddhin</Emphasis>ti suddhiṃ visuddhiṃ parisuddhiṃ muttiṃ vimuttiṃ parimuttiṃ. <Emphasis>Idha paṇḍitāse</Emphasis>ti idha paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti—  ettāvataggaṃ nu vadanti heke yakkhassa suddhiṃ idha paṇḍitāse.
</Paragraph>

<Paragraph number="1053" book="mn">
<Emphasis>Udāhu aññampi vadanti etto</Emphasis>ti. Udāhu eke samaṇabrāhmaṇā etā arūpasamāpattiyo atikkamitvā samatikkamitvā vītivattetvā etto arūpasamāpattito aññaṃ uttariṃ yakkhassa suddhiṃ visuddhiṃ parisuddhiṃ muttiṃ vimuttiṃ parimuttiṃ vadanti kathenti bhaṇanti dīpayanti voharantīti—  udāhu aññampi vadanti etto.
</Paragraph>

<Paragraph number="1054" book="mn">
Tenāha so nimmito—
</Paragraph>

<Paragraph number="1055" type="verses" book="mn">
_“Yaṃ taṃ apucchimha akittayī no,_  
_Aññaṃ taṃ pucchāma tadiṅgha brūhi;_  
_Ettāvataggaṃ nu vadanti heke,_  
_Yakkhassa suddhiṃ idha paṇḍitāse;_  
_Udāhu aññampi vadanti etto”ti._  

</Paragraph>

</Division>
<Division number="111" book="mn">

<Paragraph number="1056" type="verses" book="mn">
_<Emphasis>Ettāvataggampi vadanti heke,</Emphasis>_  
_<Emphasis>Yakkhassa suddhiṃ idha paṇḍitāse;</Emphasis>_  
_<Emphasis>Tesaṃ paneke samayaṃ vadanti,</Emphasis>_  
_<Emphasis>Anupādisese kusalāvadānā.</Emphasis>_  

</Paragraph>

<Paragraph number="1057" book="mn">
<Emphasis>Ettāvataggampi vadanti heke, yakkhassa suddhiṃ idha paṇḍitāse</Emphasis>ti. Santeke samaṇabrāhmaṇā sassatavādā, etā arūpasamāpattiyo aggaṃ seṭṭhaṃ visiṭṭhaṃ pāmokkhaṃ uttamaṃ pavaraṃ vadanti kathenti bhaṇanti dīpayanti voharanti. <Emphasis>Yakkhassā</Emphasis>ti sattassa narassa mānavassa posassa puggalassa jīvassa jāgussa jantussa indagussa manujassa. <Emphasis>Suddhin</Emphasis>ti suddhiṃ visuddhiṃ parisuddhiṃ, muttiṃ vimuttiṃ parimuttiṃ. <Emphasis>Idha paṇḍitāse</Emphasis>ti idha paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti—  ettāvataggampi vadanti heke yakkhassa suddhiṃ idha paṇḍitāse.
</Paragraph>

<Paragraph number="1058" book="mn">
<Emphasis>Tesaṃ paneke samayaṃ vadanti, anupādisese kusalāvadānā</Emphasis>ti tesaṃyeva samaṇabrāhmaṇānaṃ eke samaṇabrāhmaṇā ucchedavādā bhavatajjitā vibhavaṃ abhinandanti, te sattassa samaṃ upasamaṃ vūpasamaṃ nirodhaṃ paṭipassaddhinti vadanti, yato kiṃ, bho, ayaṃ attā kāyassa bhedā ucchijjati vinassati na hoti paraṃ maraṇā, ettāvatā anupādisesoti. <Emphasis>Kusalāvadānā</Emphasis>ti kusalavādā paṇḍitavādā thiravādā ñāyavādā hetuvādā lakkhaṇavādā kāraṇavādā ṭhānavādā sakāya laddhiyāti—  tesaṃ paneke samayaṃ vadanti anupādisese kusalāvadānā.
</Paragraph>

<Paragraph number="1059" book="mn">
Tenāha bhagavā—
</Paragraph>

<Paragraph number="1060" type="verses" book="mn">
_“Ettāvataggampi vadanti heke,_  
_Yakkhassa suddhiṃ idha paṇḍitāse;_  
_Tesaṃ paneke samayaṃ vadanti,_  
_Anupādisese kusalāvadānā”ti._  

</Paragraph>

</Division>
<Division number="112" book="mn">

<Paragraph number="1061" type="verses" book="mn">
_<Emphasis>Ete ca ñatvā upanissitāti,</Emphasis>_  
_<Emphasis>Ñatvā munī nissaye so vimaṃsī;</Emphasis>_  
_<Emphasis>Ñatvā vimutto na vivādameti,</Emphasis>_  
_<Emphasis>Bhavābhavāya na sameti dhīro.</Emphasis>_  

</Paragraph>

<Paragraph number="1062" book="mn">
<Emphasis>Ete ca ñatvā upanissitā</Emphasis>ti. <Emphasis>Ete</Emphasis>ti diṭṭhigatike. <Emphasis>Upanissitā</Emphasis>ti sassatadiṭṭhinissitāti ñatvā, ucchedadiṭṭhinissitāti ñatvā, sassatucchedadiṭṭhinissitāti ñatvā jānitvā tulayitvā tīrayitvā vibhāvayitvā vibhūtaṃ katvāti—  ete ca ñatvā upanissitāti.
</Paragraph>

<Paragraph number="1063" book="mn">
<Emphasis>Ñatvā munī nissaye so vimaṃsī</Emphasis>ti. <Emphasis>Munī</Emphasis>ti. Monaṃ vuccati ñāṇaṃ …pe…  saṅgajālamaticca so muni. Muni sassatadiṭṭhinissitāti ñatvā, ucchedadiṭṭhinissitāti ñatvā, sassatucchedadiṭṭhinissitāti ñatvā jānitvā tulayitvā tīrayitvā vibhāvayitvā vibhūtaṃ katvā. <Emphasis>So vimaṃsī</Emphasis>ti paṇḍito paññavā buddhimā ñāṇī vibhāvī medhāvīti ñatvā muni nissaye so vimaṃsī. <Emphasis>Ñatvā vimutto na vivādametī</Emphasis>ti ñatvā jānitvā tulayitvā tīrayitvā vibhāvayitvā vibhūtaṃ katvā. <Emphasis>Vimutto</Emphasis>ti mutto vimutto parimutto suvimutto accantaanupādāvimokkhena. “Sabbe saṅkhārā aniccā”ti ñatvā jānitvā tulayitvā tīrayitvā vibhāvayitvā vibhūtaṃ katvā mutto vimutto parimutto suvimutto accantaanupādāvimokkhena. “Sabbe saṅkhārā dukkhā”ti…  “sabbe dhammā anattā”ti …pe…  “yaṃ kiñci samudayadhammaṃ sabbaṃ taṃ nirodhadhamman”ti ñatvā jānitvā tulayitvā tīrayitvā vibhāvayitvā vibhūtaṃ katvā mutto vimutto parimutto suvimutto accantaanupādāvimokkhenāti—  ñatvā vimutto. <Emphasis>Na vivādametī</Emphasis>ti na kalahaṃ karoti, na bhaṇḍanaṃ karoti, na viggahaṃ karoti, na vivādaṃ karoti, na medhagaṃ karoti. Vuttañhetaṃ bhagavatā—  “evaṃ vimuttacitto kho, aggivessana, bhikkhu na kenaci saṃvadati, na kenaci vivadati, yañca loke vuttaṃ tena ca voharati aparāmasan”ti—  ñatvā vimutto na vivādameti.
</Paragraph>

<Paragraph number="1064" book="mn">
<Emphasis>Bhavābhavāya na sameti dhīro</Emphasis>ti. <Emphasis>Bhavābhavāyā</Emphasis>ti bhavāya kammabhavāya punabbhavāya kāmabhavāya, kammabhavāya kāmabhavāya punabbhavāya rūpabhavāya, kammabhavāya rūpabhavāya punabbhavāya arūpabhavāya, kammabhavāya arūpabhavāya punabbhavāya punappunabbhavāya punappunagatiyā punappunaupapattiyā punappunapaṭisandhiyā punappunaattabhāvāya punappunābhinibbattiyā na sameti na samāgacchati na gaṇhāti na parāmasati nābhinivisati. <Emphasis>Dhīro</Emphasis>ti dhīro paṇḍito paññavā buddhimā ñāṇī vibhāvī medhāvīti—  bhavābhavāya na sameti dhīro.
</Paragraph>

<Paragraph number="1065" book="mn">
Tenāha bhagavā—
</Paragraph>

<Paragraph number="1066" type="verses" book="mn">
_“Ete ca ñatvā upanissitāti,_  
_Ñatvā munī nissaye so vimaṃsī;_  
_Ñatvā vimutto na vivādameti,_  
_Bhavābhavāya na sameti dhīro”ti._  


</Paragraph>
</Division>

<Paragraph number="1067" type="center" book="mn">
Kalahavivādasuttaniddeso ekādasamo.
</Paragraph>