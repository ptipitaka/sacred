---
title: 1.1.1 သုတမယဉာဏနိဒ္ဒေသ
tableOfContents: false
sidebar:
  order: 1
type: tipitaka
basket: su
book: ps
review:
  current: review
  updated: '2025-10-27T21:48:46.892469'
  updated_by: ''
  notes: ''
  history:
  - state: review
    date: '2025-10-27T21:48:46.892469'
    updated_by: ''
    notes: ''
    previous_state: draft
---
import Division from '@components/Division.astro';
import Paragraph from '@components/Paragraph.astro';
import Emphasis from '@components/Emphasis.astro';

import DynamicBreadcrumb from '@components/DynamicBreadcrumb.astro';
import ReviewStatus from '@components/ReviewStatus.astro';
import HypothesisAnnotation from '@components/HypothesisAnnotation.astro';

<ReviewStatus review={frontmatter.review} showDetails={true} />

<HypothesisAnnotation frontmatter={frontmatter} />

<DynamicBreadcrumb />

<Paragraph type="center" book="ps">
* ဉာဏကထာ
</Paragraph>


<Division number="1" book="ps" e="ch" v="26" p="1">

<Paragraph number="77" book="ps">
ကထံ သောတာဝဓာနေ ပညာ သုတမယေ ဉာဏံ?
</Paragraph>

<Paragraph number="78" book="ps">
“ဣမေ ဓမ္မာ အဘိညေယျာ”တိ သောတာဝဓာနံ, တံပဇာနနာ ပညာ သုတမယေ ဉာဏံ. (1)
</Paragraph>

<Paragraph number="79" book="ps">
“ဣမေ ဓမ္မာ ပရိညေယျာ”တိ သောတာဝဓာနံ, တံပဇာနနာ ပညာ သုတမယေ ဉာဏံ. (2)
</Paragraph>

<Paragraph number="80" book="ps">
“ဣမေ ဓမ္မာ ပဟာတဗ္ဗာ”တိ သောတာဝဓာနံ, တံပဇာနနာ ပညာ သုတမယေ ဉာဏံ. (3)
</Paragraph>

<Paragraph number="81" book="ps">
“ဣမေ ဓမ္မာ ဘာဝေတဗ္ဗာ”တိ သောတာဝဓာနံ, တံပဇာနနာ ပညာ သုတမယေ ဉာဏံ. (4)
</Paragraph>

<Paragraph number="82" book="ps">
“ဣမေ ဓမ္မာ သစ္ဆိကာတဗ္ဗာ”တိ သောတာဝဓာနံ, တံပဇာနနာ ပညာ သုတမယေ ဉာဏံ. (5)
</Paragraph>

<Paragraph number="83" book="ps">
“ဣမေ ဓမ္မာ ဟာနဘာဂိယာ”တိ သောတာဝဓာနံ, တံပဇာနနာ ပညာ သုတမယေ ဉာဏံ. (6)
</Paragraph>

<Paragraph number="84" book="ps">
“ဣမေ ဓမ္မာ ဌိတိဘာဂိယာ”တိ သောတာဝဓာနံ, တံပဇာနနာ ပညာ သုတမယေ ဉာဏံ. (7)
</Paragraph>

<Paragraph number="85" book="ps">
“ဣမေ ဓမ္မာ ဝိသေသဘာဂိယာ”တိ သောတာဝဓာနံ, တံပဇာနနာ ပညာ သုတမယေ ဉာဏံ. (8)
</Paragraph>

<Paragraph number="86" book="ps">
“ဣမေ ဓမ္မာ နိဗ္ဗေဓဘာဂိယာ”တိ သောတာဝဓာနံ, တံပဇာနနာ ပညာ သုတမယေ ဉာဏံ. (9)
</Paragraph>

<Paragraph number="87" book="ps">
“သဗ္ဗေ သင်္ခါရာ အနိစ္စာ”တိ သောတာဝဓာနံ, တံပဇာနနာ ပညာ သုတမယေ ဉာဏံ. (10)
</Paragraph>

<Paragraph number="88" book="ps">
“သဗ္ဗေ သင်္ခါရာ ဒုက္ခာ”တိ သောတာဝဓာနံ, တံပဇာနနာ ပညာ သုတမယေ ဉာဏံ. (11)
</Paragraph>

<Paragraph number="89" book="ps">
“သဗ္ဗေ ဓမ္မာ အနတ္တာ”တိ သောတာဝဓာနံ, တံပဇာနနာ ပညာ သုတမယေ ဉာဏံ. (12)
</Paragraph>

<Paragraph number="90" book="ps">
“ဣဒံ ဒုက္ခံ အရိယသစ္စန်”တိ သောတာဝဓာနံ, တံပဇာနနာ ပညာ သုတမယေ ဉာဏံ. (13)
</Paragraph>

<Paragraph number="91" book="ps">
“ဣဒံ ဒုက္ခသမုဒယံ အရိယသစ္စန်”တိ သောတာဝဓာနံ, တံပဇာနနာ ပညာ သုတမယေ ဉာဏံ. (14)
</Paragraph>

<Paragraph number="92" book="ps">
“ဣဒံ ဒုက္ခနိရောဓံ အရိယသစ္စန်”တိ သောတာဝဓာနံ, တံပဇာနနာ ပညာ သုတမယေ ဉာဏံ. (15)
</Paragraph>

<Paragraph number="93" book="ps">
“ဣဒံ ဒုက္ခနိရောဓဂါမိနီ ပဋိပဒါ အရိယသစ္စန်”တိ သောတာဝဓာနံ, တံပဇာနနာ ပညာ သုတမယေ ဉာဏံ. (16)
</Paragraph>

</Division>
<Division number="2" book="ps" e="ch" v="26" p="1">

<Paragraph number="94" book="ps">
ကထံ “ဣမေ ဓမ္မာ အဘိညေယျာ”တိ သောတာဝဓာနံ, တံပဇာနနာ ပညာ သုတမယေ ဉာဏံ?
</Paragraph>

<Paragraph number="95" book="ps">
ဧကော ဓမ္မော အဘိညေယျော—  သဗ္ဗေ သတ္တာ အာဟာရဋ္ဌိတိကာ.
</Paragraph>

<Paragraph number="96" book="ps">
ဒွေ ဓမ္မာ အဘိညေယျာ—  ဒွေ ဓာတုယော.
</Paragraph>

<Paragraph number="97" book="ps">
တယော ဓမ္မာ အဘိညေယျာ—  တိဿော ဓာတုယော.
</Paragraph>

<Paragraph number="98" book="ps">
စတ္တာရော ဓမ္မာ အဘိညေယျာ—  စတ္တာရိ အရိယသစ္စာနိ.
</Paragraph>

<Paragraph number="99" book="ps">
ပဉ္စ ဓမ္မာ အဘိညေယျာ—  ပဉ္စ ဝိမုတ္တာယတနာနိ.
</Paragraph>

<Paragraph number="100" book="ps">
ဆ ဓမ္မာ အဘိညေယျာ—  ဆ အနုတ္တရိယာနိ.
</Paragraph>

<Paragraph number="101" book="ps">
သတ္တ ဓမ္မာ အဘိညေယျာ—  သတ္တ နိဒ္ဒသဝတ္ထူနိ.
</Paragraph>

<Paragraph number="102" book="ps">
အဋ္ဌ ဓမ္မာ အဘိညေယျာ—  အဋ္ဌ အဘိဘာယတနာနိ.
</Paragraph>

<Paragraph number="103" book="ps">
နဝ ဓမ္မာ အဘိညေယျာ—  နဝ အနုပုဗ္ဗဝိဟာရာ.
</Paragraph>

<Paragraph number="104" book="ps">
ဒသ ဓမ္မာ အဘိညေယျာ—  ဒသ နိဇ္ဇရဝတ္ထူနိ. [10]
</Paragraph>

</Division>
<Division number="3" book="ps" e="ch" v="26" p="1">

<Paragraph number="105" book="ps">
“သဗ္ဗံ, ဘိက္ခဝေ, အဘိညေယျံ. ကိဉ္စ, ဘိက္ခဝေ, သဗ္ဗံ အဘိညေယျံ? စက္ခု, ဘိက္ခဝေ, အဘိညေယျံ; ရူပါ အဘိညေယျာ; စက္ခုဝိညာဏံ အဘိညေယျံ; စက္ခုသမ္ဖဿော အဘိညေယျော; ယမ္ပိဒံ စက္ခုသမ္ဖဿပစ္စယာ ဥပ္ပဇ္ဇတိ ဝေဒယိတံ သုခံ ဝါ ဒုက္ခံ ဝါ အဒုက္ခမသုခံ ဝါ, တမ္ပိ အဘိညေယျံ. သောတံ အဘိညေယျံ; သဒ္ဒါ အဘိညေယျာ…  ဃာနံ အဘိညေယျံ; ဂန္ဓာ အဘိညေယျာ…  ဇိဝှါ အဘိညေယျာ; ရသာ အဘိညေယျာ…  ကာယော အဘိညေယျော; ဖောဋ္ဌဗ္ဗာ အဘိညေယျာ…  မနော အဘိညေယျော; ဓမ္မာ အဘိညေယျာ; မနောဝိညာဏံ အဘိညေယျံ, မနောသမ္ဖဿော အဘိညေယျော; ယမ္ပိဒံ မနောသမ္ဖဿပစ္စယာ ဥပ္ပဇ္ဇတိ ဝေဒယိတံ သုခံ ဝါ ဒုက္ခံ ဝါ အဒုက္ခမသုခံ ဝါ, တမ္ပိ အဘိညေယျံ”. [30]
</Paragraph>

<Paragraph number="106" book="ps">
ရူပံ အဘိညေယျံ; ဝေဒနာ အဘိညေယျာ; သညာ အဘိညေယျာ; သင်္ခါရာ အဘိညေယျာ; ဝိညာဏံ အဘိညေယျံ. [5]
</Paragraph>

<Paragraph number="107" book="ps">
စက္ခု အဘိညေယျံ; သောတံ အဘိညေယျံ; ဃာနံ အဘိညေယျံ; ဇိဝှါ အဘိညေယျာ; ကာယော အဘိညေယျော; မနော အဘိညေယျော. ရူပါ အဘိညေယျာ; သဒ္ဒါ အဘိညေယျာ; ဂန္ဓာ အဘိညေယျာ; ရသာ အဘိညေယျာ; ဖောဋ္ဌဗ္ဗာ အဘိညေယျာ; ဓမ္မာ အဘိညေယျာ. စက္ခုဝိညာဏံ အဘိညေယျံ; သောတဝိညာဏံ အဘိညေယျံ; ဃာနဝိညာဏံ အဘိညေယျံ; ဇိဝှါဝိညာဏံ အဘိညေယျံ; ကာယဝိညာဏံ အဘိညေယျံ; မနောဝိညာဏံ အဘိညေယျံ. စက္ခုသမ္ဖဿော အဘိညေယျော; သောတသမ္ဖဿော အဘိညေယျော; ဃာနသမ္ဖဿော အဘိညေယျော; ဇိဝှါသမ္ဖဿော အဘိညေယျော; ကာယသမ္ဖဿော အဘိညေယျော; မနောသမ္ဖဿော အဘိညေယျော; စက္ခုသမ္ဖဿဇာ ဝေဒနာ အဘိညေယျာ; သောတသမ္ဖဿဇာ ဝေဒနာ အဘိညေယျာ; ဃာနသမ္ဖဿဇာ ဝေဒနာ အဘိညေယျာ; ဇိဝှါသမ္ဖဿဇာ ဝေဒနာ အဘိညေယျာ; ကာယသမ္ဖဿဇာ ဝေဒနာ အဘိညေယျာ; မနောသမ္ဖဿဇာ ဝေဒနာ အဘိညေယျာ. ရူပသညာ အဘိညေယျာ; သဒ္ဒသညာ အဘိညေယျာ; ဂန္ဓသညာ အဘိညေယျာ; ရသသညာ အဘိညေယျာ; ဖောဋ္ဌဗ္ဗသညာ အဘိညေယျာ; ဓမ္မသညာ အဘိညေယျာ. ရူပသဉ္စေတနာ အဘိညေယျာ; သဒ္ဒသဉ္စေတနာ အဘိညေယျာ; ဂန္ဓသဉ္စေတနာ အဘိညေယျာ; ရသသဉ္စေတနာ အဘိညေယျာ; ဖောဋ္ဌဗ္ဗသဉ္စေတနာ အဘိညေယျာ; ဓမ္မသဉ္စေတနာ အဘိညေယျာ. ရူပတဏှာ အဘိညေယျာ; သဒ္ဒတဏှာ အဘိညေယျာ; ဂန္ဓတဏှာ အဘိညေယျာ; ရသတဏှာ အဘိညေယျာ; ဖောဋ္ဌဗ္ဗတဏှာ အဘိညေယျာ; ဓမ္မတဏှာ အဘိညေယျာ. ရူပဝိတက္ကော အဘိညေယျော; သဒ္ဒဝိတက္ကော အဘိညေယျော; ဂန္ဓဝိတက္ကော အဘိညေယျော; ရသဝိတက္ကော အဘိညေယျော; ဖောဋ္ဌဗ္ဗဝိတက္ကော အဘိညေယျော; ဓမ္မဝိတက္ကော အဘိညေယျော. ရူပဝိစာရော အဘိညေယျော; သဒ္ဒဝိစာရော အဘိညေယျော; ဂန္ဓဝိစာရော အဘိညေယျော; ရသဝိစာရော အဘိညေယျော; ဖောဋ္ဌဗ္ဗဝိစာရော အဘိညေယျော; ဓမ္မဝိစာရော အဘိညေယျော. [60]
</Paragraph>

</Division>
<Division number="4" book="ps" e="ch" v="26" p="1">

<Paragraph number="108" book="ps">
ပထဝီဓာတု အဘိညေယျာ; အာပေါဓာတု အဘိညေယျာ; တေဇောဓာတု အဘိညေယျာ; ဝါယောဓာတု အဘိညေယျာ; အာကာသဓာတု အဘိညေယျာ; ဝိညာဏဓာတု အဘိညေယျာ. [6]
</Paragraph>

<Paragraph number="109" book="ps">
ပထဝီကသိဏံ အဘိညေယျံ; အာပေါကသိဏံ အဘိညေယျံ; တေဇောကသိဏံ အဘိညေယျံ; ဝါယောကသိဏံ အဘိညေယျံ; နီလကသိဏံ အဘိညေယျံ; ပီတကသိဏံ အဘိညေယျံ; လောဟိတကသိဏံ အဘိညေယျံ; ဩဒါတကသိဏံ အဘိညေယျံ; အာကာသကသိဏံ အဘိညေယျံ; ဝိညာဏကသိဏံ အဘိညေယျံ. [10]
</Paragraph>

<Paragraph number="110" book="ps">
ကေသာ အဘိညေယျာ; လောမာ အဘိညေယျာ; နခါ အဘိညေယျာ; ဒန္တာ အဘိညေယျာ; တစော အဘိညေယျော, မံသံ အဘိညေယျံ; နှာရူ အဘိညေယျာ; အဋ္ဌီ အဘိညေယျာ; အဋ္ဌိမိဉ္ဇာ အဘိညေယျာ; ဝက္ကံ အဘိညေယျံ; ဟဒယံ အဘိညေယျံ; ယကနံ အဘိညေယျံ; ကိလောမကံ အဘိညေယျံ; ပိဟကံ အဘိညေယျံ; ပပ္ဖါသံ အဘိညေယျံ; အန္တံ အဘိညေယျံ အန္တဂုဏံ အဘိညေယျံ; ဥဒရိယံ အဘိညေယျံ; ကရီသံ အဘိညေယျံ; ပိတ္တံ အဘိညေယျံ; သေမှံ အဘိညေယျံ; ပုဗ္ဗော အဘိညေယျော; လောဟိတံ အဘိညေယျံ; သေဒေါ အဘိညေယျော; မေဒေါ အဘိညေယျော; အဿု အဘိညေယျံ; ဝသာ အဘိညေယျာ; ခေဠော အဘိညေယျော; သိင်္ဃာဏိကာ အဘိညေယျာ; လသိကာ အဘိညေယျာ; မုတ္တံ အဘိညေယျံ; မတ္ထလုင်္ဂံ အဘိညေယျံ. [32]
</Paragraph>

<Paragraph number="111" book="ps">
စက္ခာယတနံ အဘိညေယျံ; ရူပါယတနံ အဘိညေယျံ. သောတာယတနံ အဘိညေယျံ; သဒ္ဒါယတနံ အဘိညေယျံ. ဃာနာယတနံ အဘိညေယျံ; ဂန္ဓာယတနံ အဘိညေယျံ. ဇိဝှါယတနံ အဘိညေယျံ; ရသာယတနံ အဘိညေယျံ. ကာယာယတနံ အဘိညေယျံ; ဖောဋ္ဌဗ္ဗာယတနံ အဘိညေယျံ. မနာယတနံ အဘိညေယျံ; ဓမ္မာယတနံ အဘိညေယျံ. [12]
</Paragraph>

<Paragraph number="112" book="ps">
စက္ခုဓာတု အဘိညေယျာ; ရူပဓာတု အဘိညေယျာ; စက္ခုဝိညာဏဓာတု အဘိညေယျာ. သောတဓာတု အဘိညေယျာ; သဒ္ဒဓာတု အဘိညေယျာ; သောတဝိညာဏဓာတု အဘိညေယျာ. ဃာနဓာတု အဘိညေယျာ; ဂန္ဓဓာတု အဘိညေယျာ; ဃာနဝိညာဏဓာတု အဘိညေယျာ. ဇိဝှါဓာတု အဘိညေယျာ; ရသဓာတု အဘိညေယျာ; ဇိဝှါဝိညာဏဓာတု အဘိညေယျာ. ကာယဓာတု အဘိညေယျာ; ဖောဋ္ဌဗ္ဗဓာတု အဘိညေယျာ; ကာယဝိညာဏဓာတု အဘိညေယျာ. မနောဓာတု အဘိညေယျာ; ဓမ္မဓာတု အဘိညေယျာ; မနောဝိညာဏဓာတု အဘိညေယျာ. [18]
</Paragraph>

<Paragraph number="113" book="ps">
စက္ခုန္ဒြိယံ အဘိညေယျံ; သောတိန္ဒြိယံ အဘိညေယျံ; ဃာနိန္ဒြိယံ အဘိညေယျံ; ဇိဝှိန္ဒြိယံ အဘိညေယျံ; ကာယိန္ဒြိယံ အဘိညေယျံ; မနိန္ဒြိယံ အဘိညေယျံ; ဇီဝိတိန္ဒြိယံ အဘိညေယျံ; ဣတ္ထိန္ဒြိယံ အဘိညေယျံ; ပုရိသိန္ဒြိယံ အဘိညေယျံ; သုခိန္ဒြိယံ အဘိညေယျံ; ဒုက္ခိန္ဒြိယံ အဘိညေယျံ; သောမနဿိန္ဒြိယံ အဘိညေယျံ; ဒေါမနဿိန္ဒြိယံ အဘိညေယျံ; ဥပေက္ခိန္ဒြိယံ အဘိညေယျံ; သဒ္ဓိန္ဒြိယံ အဘိညေယျံ; ဝီရိယိန္ဒြိယံ အဘိညေယျံ; သတိန္ဒြိယံ အဘိညေယျံ; သမာဓိန္ဒြိယံ အဘိညေယျံ; ပညိန္ဒြိယံ အဘိညေယျံ; အနညာတညဿာမီတိန္ဒြိယံ အဘိညေယျံ; အညိန္ဒြိယံ အဘိညေယျံ; အညာတာဝိန္ဒြိယံ အဘိညေယျံ. [22]
</Paragraph>

</Division>
<Division number="5" book="ps" e="ch" v="26" p="1">

<Paragraph number="114" book="ps">
ကာမဓာတု အဘိညေယျာ; ရူပဓာတု အဘိညေယျာ; အရူပဓာတု အဘိညေယျာ. ကာမဘဝေါ အဘိညေယျော; ရူပဘဝေါ အဘိညေယျော; အရူပဘဝေါ အဘိညေယျော. သညာဘဝေါ အဘိညေယျော; အသညာဘဝေါ အဘိညေယျော; နေဝသညာနာသညာဘဝေါ အဘိညေယျော. ဧကဝေါကာရဘဝေါ အဘိညေယျော; စတုဝေါကာရဘဝေါ အဘိညေယျော; ပဉ္စဝေါကာရဘဝေါ အဘိညေယျော. [12]
</Paragraph>

</Division>
<Division number="6" book="ps" e="ch" v="26" p="1">

<Paragraph number="115" book="ps">
ပဌမံ ဈာနံ အဘိညေယျံ; ဒုတိယံ ဈာနံ အဘိညေယျံ; တတိယံ ဈာနံ အဘိညေယျံ; စတုတ္ထံ ဈာနံ အဘိညေယျံ. မေတ္တာစေတောဝိမုတ္တိ အဘိညေယျာ; ကရုဏာစေတောဝိမုတ္တိ အဘိညေယျာ; မုဒိတာစေတောဝိမုတ္တိ အဘိညေယျာ; ဥပေက္ခာစေတောဝိမုတ္တိ အဘိညေယျာ. အာကာသာနဉ္စာယတနသမာပတ္တိ အဘိညေယျာ; ဝိညာဏဉ္စာယတနသမာပတ္တိ အဘိညေယျာ; အာကိဉ္စညာယတနသမာပတ္တိ အဘိညေယျာ; နေဝသညာနာသညာယတနသမာပတ္တိ အဘိညေယျာ. [12]
</Paragraph>

<Paragraph number="116" book="ps">
အဝိဇ္ဇာ အဘိညေယျာ; သင်္ခါရာ အဘိညေယျာ; ဝိညာဏံ အဘိညေယျံ; နာမရူပံ အဘိညေယျံ; သဠာယတနံ အဘိညေယျံ; ဖဿော အဘိညေယျော; ဝေဒနာ အဘိညေယျာ; တဏှာ အဘိညေယျာ; ဥပါဒါနံ အဘိညေယျံ; ဘဝေါ အဘိညေယျော; ဇာတိ အဘိညေယျာ; ဇရာမရဏံ အဘိညေယျံ. [12]
</Paragraph>

</Division>
<Division number="7" book="ps" e="ch" v="26" p="1">

<Paragraph number="117" book="ps">
ဒုက္ခံ အဘိညေယျံ; ဒုက္ခသမုဒယော အဘိညေယျော; ဒုက္ခနိရောဓော အဘိညေယျော; ဒုက္ခနိရောဓဂါမိနီ ပဋိပဒါ အဘိညေယျာ. ရူပံ အဘိညေယျံ; ရူပသမုဒယော အဘိညေယျော; ရူပနိရောဓော အဘိညေယျော; ရူပနိရောဓဂါမိနီ ပဋိပဒါ အဘိညေယျာ. ဝေဒနာ အဘိညေယျာ …ပေ…  သညာ အဘိညေယျာ …ပေ…  သင်္ခါရာ အဘိညေယျာ …ပေ…  ဝိညာဏံ အဘိညေယျံ. စက္ခု အဘိညေယျံ …ပေ…  ဇရာမရဏံ အဘိညေယျံ; ဇရာမရဏသမုဒယော အဘိညေယျော; ဇရာမရဏနိရောဓော အဘိညေယျော; ဇရာမရဏနိရောဓဂါမိနီ ပဋိပဒါ အဘိညေယျာ. [808]
</Paragraph>

<Paragraph number="118" book="ps">
ဒုက္ခဿ ပရိညဋ္ဌော အဘိညေယျော; ဒုက္ခသမုဒယဿ ပဟာနဋ္ဌော အဘိညေယျော; ဒုက္ခနိရောဓဿ သစ္ဆိကိရိယဋ္ဌော အဘိညေယျော; ဒုက္ခနိရောဓဂါမိနိယာ ပဋိပဒါယ ဘာဝနဋ္ဌော အဘိညေယျော. ရူပဿ ပရိညဋ္ဌော အဘိညေယျော; ရူပသမုဒယဿ ပဟာနဋ္ဌော အဘိညေယျော; ရူပနိရောဓဿ သစ္ဆိကိရိယဋ္ဌော အဘိညေယျော; ရူပနိရောဓဂါမိနိယာ ပဋိပဒါယ ဘာဝနဋ္ဌော အဘိညေယျော. ဝေဒနာယ …ပေ…  သညာယ…  သင်္ခါရာနံ…  ဝိညာဏဿ…  စက္ခုဿ …ပေ…  ဇရာမရဏဿ ပရိညဋ္ဌော အဘိညေယျော; ဇရာမရဏသမုဒယဿ ပဟာနဋ္ဌော အဘိညေယျော; ဇရာမရဏနိရောဓဿ သစ္ဆိကိရိယဋ္ဌော အဘိညေယျော; ဇရာမရဏနိရောဓဂါမိနိယာ ပဋိပဒါယ ဘာဝနဋ္ဌော အဘိညေယျော. [808]
</Paragraph>

<Paragraph number="119" book="ps">
ဒုက္ခဿ ပရိညာပဋိဝေဓဋ္ဌော အဘိညေယျော; ဒုက္ခသမုဒယဿ ပဟာနပဋိဝေဓဋ္ဌော အဘိညေယျော; ဒုက္ခနိရောဓဿ သစ္ဆိကိရိယာပဋိဝေဓဋ္ဌော အဘိညေယျော; ဒုက္ခနိရောဓဂါမိနိယာ ပဋိပဒါယ ဘာဝနာပဋိဝေဓဋ္ဌော အဘိညေယျော. ရူပဿ ပရိညာပဋိဝေဓဋ္ဌော အဘိညေယျော; ရူပသမုဒယဿ ပဟာနပဋိဝေဓဋ္ဌော အဘိညေယျော; ရူပနိရောဓဿ သစ္ဆိကိရိယာပဋိဝေဓဋ္ဌော အဘိညေယျော; ရူပနိရောဓဂါမိနိယာ ပဋိပဒါယ ဘာဝနာပဋိဝေဓဋ္ဌော အဘိညေယျော. ဝေဒနာယ …ပေ…  သညာယ…  သင်္ခါရာနံ…  ဝိညာဏဿ…  စက္ခုဿ …ပေ…  ဇရာမရဏဿ ပရိညာပဋိဝေဓဋ္ဌော အဘိညေယျော; ဇရာမရဏသမုဒယဿ ပဟာနပဋိဝေဓဋ္ဌော အဘိညေယျော; ဇရာမရဏနိရောဓဿ သစ္ဆိကိရိယာပဋိဝေဓဋ္ဌော အဘိညေယျော; ဇရာမရဏနိရောဓဂါမိနိယာ ပဋိပဒါယ ဘာဝနာပဋိဝေဓဋ္ဌော အဘိညေယျော. [808]
</Paragraph>

</Division>
<Division number="8" book="ps" e="ch" v="26" p="1">

<Paragraph number="120" book="ps">
ဒုက္ခံ အဘိညေယျံ; ဒုက္ခသမုဒယော အဘိညေယျော; ဒုက္ခနိရောဓော အဘိညေယျော; ဒုက္ခဿ သမုဒယနိရောဓော အဘိညေယျော; ဒုက္ခဿ ဆန္ဒရာဂနိရောဓော အဘိညေယျော; ဒုက္ခဿ အဿာဒေါ အဘိညေယျော; ဒုက္ခဿ အာဒီနဝေါ အဘိညေယျော; ဒုက္ခဿ နိဿရဏံ အဘိညေယျံ. ရူပံ အဘိညေယျံ; ရူပသမုဒယော အဘိညေယျော; ရူပနိရောဓော အဘိညေယျော; ရူပဿ သမုဒယနိရောဓော အဘိညေယျော; ရူပဿ ဆန္ဒရာဂနိရောဓော အဘိညေယျော; ရူပဿ အဿာဒေါ အဘိညေယျော; ရူပဿ အာဒီနဝေါ အဘိညေယျော; ရူပဿ နိဿရဏံ အဘိညေယျံ. ဝေဒနာ အဘိညေယျာ …ပေ…  သညာ အဘိညေယျာ…  သင်္ခါရာ အဘိညေယျာ…  ဝိညာဏံ အဘိညေယျံ…  စက္ခု အဘိညေယျံ …ပေ…  ဇရာမရဏံ အဘိညေယျံ; ဇရာမရဏသမုဒယော အဘိညေယျော; ဇရာမရဏနိရောဓော အဘိညေယျော; ဇရာမရဏဿ သမုဒယနိရောဓော အဘိညေယျော; ဇရာမရဏဿ ဆန္ဒရာဂနိရောဓော အဘိညေယျော; ဇရာမရဏဿ အဿာဒေါ အဘိညေယျော; ဇရာမရဏဿ အာဒီနဝေါ အဘိညေယျော; ဇရာမရဏဿ နိဿရဏံ အဘိညေယျံ. [1616]
</Paragraph>

<Paragraph number="121" book="ps">
ဒုက္ခံ အဘိညေယျံ; ဒုက္ခသမုဒယော အဘိညေယျော; ဒုက္ခနိရောဓော အဘိညေယျော; ဒုက္ခနိရောဓဂါမိနီ ပဋိပဒါ အဘိညေယျာ; ဒုက္ခဿ အဿာဒေါ အဘိညေယျော; ဒုက္ခဿ အာဒီနဝေါ အဘိညေယျော; ဒုက္ခဿ နိဿရဏံ အဘိညေယျံ. ရူပံ အဘိညေယျံ; ရူပသမုဒယော အဘိညေယျော; ရူပနိရောဓော အဘိညေယျော; ရူပနိရောဓဂါမိနီ ပဋိပဒါ အဘိညေယျာ; ရူပဿ အဿာဒေါ အဘိညေယျော; ရူပဿ အာဒီနဝေါ အဘိညေယျော; ရူပဿ နိဿရဏံ အဘိညေယျံ. ဝေဒနာ အဘိညေယျာ …ပေ…  သညာ အဘိညေယျာ…  သင်္ခါရာ အဘိညေယျာ…  ဝိညာဏံ အဘိညေယျံ…  စက္ခု အဘိညေယျံ …ပေ…  ဇရာမရဏံ အဘိညေယျံ; ဇရာမရဏသမုဒယော အဘိညေယျော; ဇရာမရဏနိရောဓော အဘိညေယျော; ဇရာမရဏနိရောဓဂါမိနီ ပဋိပဒါ အဘိညေယျာ; ဇရာမရဏဿ အဿာဒေါ အဘိညေယျော; ဇရာမရဏဿ အာဒီနဝေါ အဘိညေယျော; ဇရာမရဏဿ နိဿရဏံ အဘိညေယျံ. [1414]
</Paragraph>

</Division>
<Division number="9" book="ps" e="ch" v="26" p="1">

<Paragraph number="122" book="ps">
အနိစ္စာနုပဿနာ အဘိညေယျာ; ဒုက္ခာနုပဿနာ အဘိညေယျာ; အနတ္တာနုပဿနာ အဘိညေယျာ; နိဗ္ဗိဒါနုပဿနာ အဘိညေယျာ; ဝိရာဂါနုပဿနာ အဘိညေယျာ; နိရောဓာနုပဿနာ အဘိညေယျာ; ပဋိနိဿဂ္ဂါနုပဿနာ အဘိညေယျာ. ရူပေ အနိစ္စာနုပဿနာ အဘိညေယျာ; ရူပေ ဒုက္ခာနုပဿနာ အဘိညေယျာ; ရူပေ အနတ္တာနုပဿနာ အဘိညေယျာ; ရူပေ နိဗ္ဗိဒါနုပဿနာ အဘိညေယျာ; ရူပေ ဝိရာဂါနုပဿနာ အဘိညေယျာ; ရူပေ နိရောဓာနုပဿနာ အဘိညေယျာ; ရူပေ ပဋိနိဿဂ္ဂါနုပဿနာ အဘိညေယျာ. ဝေဒနာယ …ပေ…  သညာယ…  သင်္ခါရေသု…  ဝိညာဏေ…  စက္ခုသ္မိံ …ပေ…  ဇရာမရဏေ အနိစ္စာနုပဿနာ အဘိညေယျာ; ဇရာမရဏေ ဒုက္ခာနုပဿနာ အဘိညေယျာ; ဇရာမရဏေ အနတ္တာနုပဿနာ အဘိညေယျာ; ဇရာမရဏေ နိဗ္ဗိဒါနုပဿနာ အဘိညေယျာ; ဇရာမရဏေ ဝိရာဂါနုပဿနာ အဘိညေယျာ; ဇရာမရဏေ နိရောဓာနုပဿနာ အဘိညေယျာ; ဇရာမရဏေ ပဋိနိဿဂ္ဂါနုပဿနာ အဘိညေယျာ. [1414]
</Paragraph>

</Division>
<Division number="10" book="ps" e="ch" v="26" p="1">

<Paragraph number="123" book="ps">
ဥပ္ပါဒေါ အဘိညေယျော; ပဝတ္တံ အဘိညေယျံ; နိမိတ္တံ အဘိညေယျံ; အာယူဟနာ အဘိညေယျာ; ပဋိသန္ဓိ အဘိညေယျာ; ဂတိ အဘိညေယျာ; နိဗ္ဗတ္တိ အဘိညေယျာ; ဥပပတ္တိ အဘိညေယျာ; ဇာတိ အဘိညေယျာ; ဇရာ အဘိညေယျာ; ဗျာဓိ အဘိညေယျော, မရဏံ အဘိညေယျံ; သောကော အဘိညေယျော; ပရိဒေဝေါ အဘိညေယျော; ဥပါယာသော အဘိညေယျော. [15]
</Paragraph>

<Paragraph number="124" book="ps">
အနုပ္ပါဒေါ အဘိညေယျော; အပ္ပဝတ္တံ အဘိညေယျံ; အနိမိတ္တံ အဘိညေယျံ; အနာယူဟနာ အဘိညေယျာ; အပ္ပဋိသန္ဓိ အဘိညေယျာ; အဂတိ အဘိညေယျာ; အနိဗ္ဗတ္တိ အဘိညေယျာ; အနုပပတ္တိ အဘိညေယျာ; အဇာတိ အဘိညေယျာ; အဇရာ အဘိညေယျာ; အဗျာဓိ အဘိညေယျော; အမတံ အဘိညေယျံ; အသောကော အဘိညေယျော; အပရိဒေဝေါ အဘိညေယျော; အနုပါယာသော အဘိညေယျော. [15]
</Paragraph>

<Paragraph number="125" book="ps">
ဥပ္ပါဒေါ အဘိညေယျော; အနုပ္ပါဒေါ အဘိညေယျော; ပဝတ္တံ အဘိညေယျံ; အပ္ပဝတ္တံ အဘိညေယျံ. နိမိတ္တံ အဘိညေယျံ; အနိမိတ္တံ အဘိညေယျံ. အာယူဟနာ အဘိညေယျာ; အနာယူဟနာ အဘိညေယျာ. ပဋိသန္ဓိ အဘိညေယျာ; အပ္ပဋိသန္ဓိ အဘိညေယျာ. ဂတိ အဘိညေယျာ; အဂတိ အဘိညေယျာ. နိဗ္ဗတ္တိ အဘိညေယျာ; အနိဗ္ဗတ္တိ အဘိညေယျာ. ဥပပတ္တိ အဘိညေယျာ; အနုပပတ္တိ အဘိညေယျာ. ဇာတိ အဘိညေယျာ; အဇာတိ အဘိညေယျာ. ဇရာ အဘိညေယျာ; အဇရာ အဘိညေယျာ. ဗျာဓိ အဘိညေယျော; အဗျာဓိ အဘိညေယျော. မရဏံ အဘိညေယျံ; အမတံ အဘိညေယျံ. သောကော အဘိညေယျော; အသောကော အဘိညေယျော. ပရိဒေဝေါ အဘိညေယျော; အပရိဒေဝေါ အဘိညေယျော. ဥပါယာသော အဘိညေယျော; အနုပါယာသော အဘိညေယျော. [30]
</Paragraph>

<Paragraph number="126" book="ps">
ဥပ္ပါဒေါ ဒုက္ခန္တိ အဘိညေယျံ. ပဝတ္တံ ဒုက္ခန္တိ အဘိညေယျံ. နိမိတ္တံ ဒုက္ခန္တိ အဘိညေယျံ. အာယူဟနာ ဒုက္ခန္တိ အဘိညေယျံ. ပဋိသန္ဓိ ဒုက္ခန္တိ အဘိညေယျံ. ဂတိ ဒုက္ခန္တိ အဘိညေယျံ. နိဗ္ဗတ္တိ ဒုက္ခန္တိ အဘိညေယျံ. ဥပပတ္တိ ဒုက္ခန္တိ အဘိညေယျံ. ဇာတိ ဒုက္ခန္တိ အဘိညေယျံ. ဇရာ ဒုက္ခန္တိ အဘိညေယျံ. ဗျာဓိ ဒုက္ခန္တိ အဘိညေယျံ. မရဏံ ဒုက္ခန္တိ အဘိညေယျံ. သောကော ဒုက္ခန္တိ အဘိညေယျံ. ပရိဒေဝေါ ဒုက္ခန္တိ အဘိညေယျံ. ဥပါယာသော ဒုက္ခန္တိ အဘိညေယျံ. [15]
</Paragraph>

<Paragraph number="127" book="ps">
အနုပ္ပါဒေါ သုခန္တိ အဘိညေယျံ. အပ္ပဝတ္တံ သုခန္တိ အဘိညေယျံ. အနိမိတ္တံ သုခန္တိ အဘိညေယျံ. အနာယူဟနာ သုခန္တိ အဘိညေယျံ. အပ္ပဋိသန္ဓိ သုခန္တိ အဘိညေယျံ. အဂတိ သုခန္တိ အဘိညေယျံ. အနိဗ္ဗတ္တိ သုခန္တိ အဘိညေယျံ. အနုပပတ္တိ သုခန္တိ အဘိညေယျံ. အဇာတိ သုခန္တိ အဘိညေယျံ. အဇရာ သုခန္တိ အဘိညေယျံ. အဗျာဓိ သုခန္တိ အဘိညေယျံ. အမတံ သုခန္တိ အဘိညေယျံ. အသောကော သုခန္တိ အဘိညေယျံ. အပရိဒေဝေါ သုခန္တိ အဘိညေယျံ. အနုပါယာသော သုခန္တိ အဘိညေယျံ. [15]
</Paragraph>

<Paragraph number="128" book="ps">
ဥပ္ပါဒေါ ဒုက္ခံ, အနုပ္ပါဒေါ သုခန္တိ အဘိညေယျံ. ပဝတ္တံ ဒုက္ခံ, အပ္ပဝတ္တံ သုခန္တိ အဘိညေယျံ. နိမိတ္တံ ဒုက္ခံ, အနိမိတ္တံ သုခန္တိ အဘိညေယျံ. အာယူဟနာ ဒုက္ခံ, အနာယူဟနာ သုခန္တိ အဘိညေယျံ. ပဋိသန္ဓိ ဒုက္ခံ, အပ္ပဋိသန္ဓိ သုခန္တိ အဘိညေယျံ. ဂတိ ဒုက္ခံ, အဂတိ သုခန္တိ အဘိညေယျံ. နိဗ္ဗတ္တိ ဒုက္ခံ, အနိဗ္ဗတ္တိ သုခန္တိ အဘိညေယျံ. ဥပပတ္တိ ဒုက္ခံ, အနုပပတ္တိ သုခန္တိ အဘိညေယျံ. ဇာတိ ဒုက္ခံ, အဇာတိ သုခန္တိ အဘိညေယျံ. ဇရာ ဒုက္ခံ, အဇရာ သုခန္တိ အဘိညေယျံ. ဗျာဓိ ဒုက္ခံ, အဗျာဓိ သုခန္တိ အဘိညေယျံ. မရဏံ ဒုက္ခံ, အမတံ သုခန္တိ အဘိညေယျံ. သောကော ဒုက္ခံ, အသောကော သုခန္တိ အဘိညေယျံ. ပရိဒေဝေါ ဒုက္ခံ, အပရိဒေဝေါ သုခန္တိ အဘိညေယျံ. ဥပါယာသော ဒုက္ခံ, အနုပါယာသော သုခန္တိ အဘိညေယျံ. [30]
</Paragraph>

<Paragraph number="129" book="ps">
ဥပ္ပါဒေါ ဘယန္တိ အဘိညေယျံ. ပဝတ္တံ ဘယန္တိ အဘိညေယျံ. နိမိတ္တံ ဘယန္တိ အဘိညေယျံ. အာယူဟနာ ဘယန္တိ အဘိညေယျံ. ပဋိသန္ဓိ ဘယန္တိ အဘိညေယျံ. ဂတိ ဘယန္တိ အဘိညေယျံ. နိဗ္ဗတ္တိ ဘယန္တိ အဘိညေယျံ. ဥပပတ္တိ ဘယန္တိ အဘိညေယျံ. ဇာတိ ဘယန္တိ အဘိညေယျံ. ဇရာ ဘယန္တိ အဘိညေယျံ. ဗျာဓိ ဘယန္တိ အဘိညေယျံ. မရဏံ ဘယန္တိ အဘိညေယျံ. သောကော ဘယန္တိ အဘိညေယျံ. ပရိဒေဝေါ ဘယန္တိ အဘိညေယျံ. ဥပါယာသော ဘယန္တိ အဘိညေယျံ. [15]
</Paragraph>

<Paragraph number="130" book="ps">
အနုပ္ပါဒေါ ခေမန္တိ အဘိညေယျံ. အပ္ပဝတ္တံ ခေမန္တိ အဘိညေယျံ. အနိမိတ္တံ ခေမန္တိ အဘိညေယျံ. အနာယူဟနာ ခေမန္တိ အဘိညေယျံ. အပ္ပဋိသန္ဓိ ခေမန္တိ အဘိညေယျံ. အဂတိ ခေမန္တိ အဘိညေယျံ. အနိဗ္ဗတ္တိ ခေမန္တိ အဘိညေယျံ. အနုပပတ္တိ ခေမန္တိ အဘိညေယျံ. အဇာတိ ခေမန္တိ အဘိညေယျံ. အဇရာ ခေမန္တိ အဘိညေယျံ. အဗျာဓိ ခေမန္တိ အဘိညေယျံ. အမတံ ခေမန္တိ အဘိညေယျံ. အသောကော ခေမန္တိ အဘိညေယျံ. အပရိဒေဝေါ ခေမန္တိ အဘိညေယျံ. အနုပါယာသော ခေမန္တိ အဘိညေယျံ. [15]
</Paragraph>

<Paragraph number="131" book="ps">
ဥပ္ပါဒေါ ဘယံ, အနုပ္ပါဒေါ ခေမန္တိ အဘိညေယျံ. ပဝတ္တံ ဘယံ, အပ္ပဝတ္တံ ခေမန္တိ အဘိညေယျံ. နိမိတ္တံ ဘယံ, အနိမိတ္တံ ခေမန္တိ အဘိညေယျံ. အာယူဟနာ ဘယံ, အနာယူဟနာ ခေမန္တိ အဘိညေယျံ. ပဋိသန္ဓိ ဘယံ, အပ္ပဋိသန္ဓိ ခေမန္တိ အဘိညေယျံ. ဂတိ ဘယံ, အဂတိ ခေမန္တိ အဘိညေယျံ. နိဗ္ဗတ္တိ ဘယံ, အနိဗ္ဗတ္တိ ခေမန္တိ အဘိညေယျံ. ဥပပတ္တိ ဘယံ, အနုပပတ္တိ ခေမန္တိ အဘိညေယျံ. ဇာတိ ဘယံ, အဇာတိ ခေမန္တိ အဘိညေယျံ. ဇရာ ဘယံ, အဇရာ ခေမန္တိ အဘိညေယျံ. ဗျာဓိ ဘယံ, အဗျာဓိ ခေမန္တိ အဘိညေယျံ. မရဏံ ဘယံ, အမတံ ခေမန္တိ အဘိညေယျံ. သောကော ဘယံ, အသောကော ခေမန္တိ အဘိညေယျံ. ပရိဒေဝေါ ဘယံ, အပရိဒေဝေါ ခေမန္တိ အဘိညေယျံ. ဥပါယာသော ဘယံ, အနုပါယာသော ခေမန္တိ အဘိညေယျံ. [30]
</Paragraph>

<Paragraph number="132" book="ps">
ဥပ္ပါဒေါ သာမိသန္တိ အဘိညေယျံ. ပဝတ္တံ သာမိသန္တိ အဘိညေယျံ. နိမိတ္တံ သာမိသန္တိ အဘိညေယျံ. အာယူဟနာ သာမိသန္တိ အဘိညေယျံ. ပဋိသန္ဓိ သာမိသန္တိ အဘိညေယျံ. ဂတိ သာမိသန္တိ အဘိညေယျံ. နိဗ္ဗတ္တိ သာမိသန္တိ အဘိညေယျံ. ဥပပတ္တိ သာမိသန္တိ အဘိညေယျံ. ဇာတိ သာမိသန္တိ အဘိညေယျံ. ဇရာ သာမိသန္တိ အဘိညေယျံ. ဗျာဓိ သာမိသန္တိ အဘိညေယျံ. မရဏံ သာမိသန္တိ အဘိညေယျံ. သောကော သာမိသန္တိ အဘိညေယျံ. ပရိဒေဝေါ သာမိသန္တိ အဘိညေယျံ. ဥပါယာသော သာမိသန္တိ အဘိညေယျံ. [15]
</Paragraph>

<Paragraph number="133" book="ps">
အနုပ္ပါဒေါ နိရာမိသန္တိ အဘိညေယျံ. အပ္ပဝတ္တံ နိရာမိသန္တိ အဘိညေယျံ. အနိမိတ္တံ နိရာမိသန္တိ အဘိညေယျံ. အနာယူဟနာ နိရာမိသန္တိ အဘိညေယျံ. အပ္ပဋိသန္ဓိ နိရာမိသန္တိ အဘိညေယျံ. အဂတိ နိရာမိသန္တိ အဘိညေယျံ. အနိဗ္ဗတ္တိ နိရာမိသန္တိ အဘိညေယျံ. အနုပပတ္တိ နိရာမိသန္တိ အဘိညေယျံ. အဇာတိ နိရာမိသန္တိ အဘိညေယျံ. အဇရာ နိရာမိသန္တိ အဘိညေယျံ. အဗျာဓိ နိရာမိသန္တိ အဘိညေယျံ. အမတံ နိရာမိသန္တိ အဘိညေယျံ. အသောကော နိရာမိသန္တိ အဘိညေယျံ. အပရိဒေဝေါ နိရာမိသန္တိ အဘိညေယျံ. အနုပါယာသော နိရာမိသန္တိ အဘိညေယျံ. [15]
</Paragraph>

<Paragraph number="134" book="ps">
ဥပ္ပါဒေါ သာမိသံ, အနုပ္ပါဒေါ နိရာမိသန္တိ အဘိညေယျံ. ပဝတ္တံ သာမိသံ, အပ္ပဝတ္တံ နိရာမိသန္တိ အဘိညေယျံ. နိမိတ္တံ သာမိသံ, အနိမိတ္တံ နိရာမိသန္တိ အဘိညေယျံ. အာယူဟနာ သာမိသံ, အနာယူဟနာ နိရာမိသန္တိ အဘိညေယျံ. ပဋိသန္ဓိ သာမိသံ, အပ္ပဋိသန္ဓိ နိရာမိသန္တိ အဘိညေယျံ. ဂတိ သာမိသံ, အဂတိ နိရာမိသန္တိ အဘိညေယျံ. နိဗ္ဗတ္တိ သာမိသံ, အနိဗ္ဗတ္တိ နိရာမိသန္တိ အဘိညေယျံ. ဥပပတ္တိ သာမိသံ, အနုပပတ္တိ နိရာမိသန္တိ အဘိညေယျံ. ဇာတိ သာမိသံ, အဇာတိ နိရာမိသန္တိ အဘိညေယျံ. ဇရာ သာမိသံ, အဇရာ နိရာမိသန္တိ အဘိညေယျံ. ဗျာဓိ သာမိသံ, အဗျာဓိ နိရာမိသန္တိ အဘိညေယျံ. မရဏံ သာမိသံ, အမတံ နိရာမိသန္တိ အဘိညေယျံ. သောကော သာမိသံ, အသောကော နိရာမိသန္တိ အဘိညေယျံ. ပရိဒေဝေါ သာမိသံ, အပရိဒေဝေါ နိရာမိသန္တိ အဘိညေယျံ. ဥပါယာသော သာမိသံ, အနုပါယာသော နိရာမိသန္တိ အဘိညေယျံ. [30]
</Paragraph>

<Paragraph number="135" book="ps">
ဥပ္ပါဒေါ သင်္ခါရာတိ အဘိညေယျံ. ပဝတ္တံ သင်္ခါရာတိ အဘိညေယျံ. နိမိတ္တံ သင်္ခါရာတိ အဘိညေယျံ. အာယူဟနာ သင်္ခါရာတိ အဘိညေယျံ. ပဋိသန္ဓိ သင်္ခါရာတိ အဘိညေယျံ. ဂတိ သင်္ခါရာတိ အဘိညေယျံ. နိဗ္ဗတ္တိ သင်္ခါရာတိ အဘိညေယျံ. ဥပပတ္တိ သင်္ခါရာတိ အဘိညေယျံ. ဇာတိ သင်္ခါရာတိ အဘိညေယျံ. ဇရာ သင်္ခါရာတိ အဘိညေယျံ. ဗျာဓိ သင်္ခါရာတိ အဘိညေယျံ. မရဏံ သင်္ခါရာတိ အဘိညေယျံ. သောကော သင်္ခါရာတိ အဘိညေယျံ. ပရိဒေဝေါ သင်္ခါရာတိ အဘိညေယျံ. ဥပါယာသော သင်္ခါရာတိ အဘိညေယျံ. [15]
</Paragraph>

<Paragraph number="136" book="ps">
အနုပ္ပါဒေါ နိဗ္ဗာနန္တိ အဘိညေယျံ. အပ္ပဝတ္တံ နိဗ္ဗာနန္တိ အဘိညေယျံ. အနိမိတ္တံ နိဗ္ဗာနန္တိ အဘိညေယျံ. အနာယူဟနာ နိဗ္ဗာနန္တိ အဘိညေယျံ. အပ္ပဋိသန္ဓိ နိဗ္ဗာနန္တိ အဘိညေယျံ. အဂတိ နိဗ္ဗာနန္တိ အဘိညေယျံ. အနိဗ္ဗတ္တိ နိဗ္ဗာနန္တိ အဘိညေယျံ. အနုပပတ္တိ နိဗ္ဗာနန္တိ အဘိညေယျံ. အဇာတိ နိဗ္ဗာနန္တိ အဘိညေယျံ. အဇရံ နိဗ္ဗာနန္တိ အဘိညေယျံ. အဗျာဓိ နိဗ္ဗာနန္တိ အဘိညေယျံ. အမတံ နိဗ္ဗာနန္တိ အဘိညေယျံ. အသောကော နိဗ္ဗာနန္တိ အဘိညေယျံ. အပရိဒေဝေါ နိဗ္ဗာနန္တိ အဘိညေယျံ. အနုပါယာသော နိဗ္ဗာနန္တိ အဘိညေယျံ. [15]
</Paragraph>

<Paragraph number="137" book="ps">
ဥပ္ပါဒေါ သင်္ခါရာ, အနုပ္ပါဒေါ နိဗ္ဗာနန္တိ အဘိညေယျံ. ပဝတ္တံ သင်္ခါရာ, အပ္ပဝတ္တံ နိဗ္ဗာနန္တိ အဘိညေယျံ. နိမိတ္တံ သင်္ခါရာ, အနိမိတ္တံ နိဗ္ဗာနန္တိ အဘိညေယျံ. အာယူဟနာ သင်္ခါရာ, အနာယူဟနာ နိဗ္ဗာနန္တိ အဘိညေယျံ. ပဋိသန္ဓိ သင်္ခါရာ, အပ္ပဋိသန္ဓိ နိဗ္ဗာနန္တိ အဘိညေယျံ. ဂတိ သင်္ခါရာ, အဂတိ နိဗ္ဗာနန္တိ အဘိညေယျံ. နိဗ္ဗတ္တိ သင်္ခါရာ, အနိဗ္ဗတ္တိ နိဗ္ဗာနန္တိ အဘိညေယျံ. ဥပပတ္တိ သင်္ခါရာ, အနုပပတ္တိ နိဗ္ဗာနန္တိ အဘိညေယျံ. ဇာတိ သင်္ခါရာ, အဇာတိ နိဗ္ဗာနန္တိ အဘိညေယျံ. ဇရာ သင်္ခါရာ, အဇရာ နိဗ္ဗာနန္တိ အဘိညေယျံ. ဗျာဓိ သင်္ခါရာ, အဗျာဓိ နိဗ္ဗာနန္တိ အဘိညေယျံ. မရဏံ သင်္ခါရာ, အမတံ နိဗ္ဗာနန္တိ အဘိညေယျံ. သောကော သင်္ခါရာ, အသောကော နိဗ္ဗာနန္တိ အဘိညေယျံ. ပရိဒေဝေါ သင်္ခါရာ, အပရိဒေဝေါ နိဗ္ဗာနန္တိ အဘိညေယျံ. ဥပါယာသော သင်္ခါရာ, အနုပါယာသော နိဗ္ဗာနန္တိ အဘိညေယျံ. [30]

</Paragraph>
</Division>

<Paragraph number="138" type="center" book="ps">
ပဌမဘာဏဝါရော.


</Paragraph>

<Division number="11" book="ps" e="ch" v="26" p="1">

<Paragraph number="139" book="ps">
ပရိဂ္ဂဟဋ္ဌော အဘိညေယျော; ပရိဝါရဋ္ဌော အဘိညေယျော; ပရိပူရဋ္ဌော အဘိညေယျော; ဧကဂ္ဂဋ္ဌော အဘိညေယျော; အဝိက္ခေပဋ္ဌော အဘိညေယျော; ပဂ္ဂဟဋ္ဌော အဘိညေယျော; အဝိသာရဋ္ဌော အဘိညေယျော; အနာဝိလဋ္ဌော အဘိညေယျော; အနိဉ္ဇနဋ္ဌော အဘိညေယျော; ဧကတ္တုပဋ္ဌာနဝသေန စိတ္တဿ ဌိတဋ္ဌော အဘိညေယျော; အာရမ္မဏဋ္ဌော အဘိညေယျော; ဂေါစရဋ္ဌော အဘိညေယျော; ပဟာနဋ္ဌော အဘိညေယျော; ပရိစ္စာဂဋ္ဌော အဘိညေယျော; ဝုဋ္ဌာနဋ္ဌော အဘိညေယျော; ဝိဝဋ္ဋနဋ္ဌော အဘိညေယျော; သန္တဋ္ဌော အဘိညေယျော; ပဏီတဋ္ဌော အဘိညေယျော; ဝိမုတ္တဋ္ဌော အဘိညေယျော; အနာသဝဋ္ဌော အဘိညေယျော; တရဏဋ္ဌော အဘိညေယျော; အနိမိတ္တဋ္ဌော အဘိညေယျော; အပ္ပဏိဟိတဋ္ဌော အဘိညေယျော; သုညတဋ္ဌော အဘိညေယျော; ဧကရသဋ္ဌော အဘိညေယျော; အနတိဝတ္တနဋ္ဌော အဘိညေယျော; ယုဂနဒ္ဓဋ္ဌော အဘိညေယျော; နိယျာနဋ္ဌော အဘိညေယျော; ဟေတုဋ္ဌော အဘိညေယျော; ဒဿနဋ္ဌော အဘိညေယျော; အာဓိပတေယျဋ္ဌော အဘိညေယျော. [31]
</Paragraph>

</Division>
<Division number="12" book="ps" e="ch" v="26" p="1">

<Paragraph number="140" book="ps">
သမထဿ အဝိက္ခေပဋ္ဌော အဘိညေယျော; ဝိပဿနာယ အနုပဿနဋ္ဌော အဘိညေယျော; သမထဝိပဿနာနံ ဧကရသဋ္ဌော အဘိညေယျော; ယုဂနဒ္ဓဿ အနတိဝတ္တနဋ္ဌော အဘိညေယျော. [4]
</Paragraph>

<Paragraph number="141" book="ps">
သိက္ခာယ သမာဒါနဋ္ဌော အဘိညေယျော; အာရမ္မဏဿ ဂေါစရဋ္ဌော အဘိညေယျော; လီနဿ စိတ္တဿ ပဂ္ဂဟဋ္ဌော အဘိညေယျော; ဥဒ္ဓတဿ စိတ္တဿ နိဂ္ဂဟဋ္ဌော အဘိညေယျော; ဥဘောဝိသုဒ္ဓါနံ အဇ္ဈုပေက္ခနဋ္ဌော အဘိညေယျော; ဝိသေသာဓိဂမဋ္ဌော အဘိညေယျော; ဥတ္တရိ ပဋိဝေဓဋ္ဌော အဘိညေယျော; သစ္စာဘိသမယဋ္ဌော အဘိညေယျော; နိရောဓေ ပတိဋ္ဌာပကဋ္ဌော အဘိညေယျော. [9]
</Paragraph>

<Paragraph number="142" book="ps">
သဒ္ဓိန္ဒြိယဿ အဓိမောက္ခဋ္ဌော အဘိညေယျော; ဝီရိယိန္ဒြိယဿ ပဂ္ဂဟဋ္ဌော အဘိညေယျော; သတိန္ဒြိယဿ ဥပဋ္ဌာနဋ္ဌော အဘိညေယျော; သမာဓိန္ဒြိယဿ အဝိက္ခေပဋ္ဌော အဘိညေယျော; ပညိန္ဒြိယဿ ဒဿနဋ္ဌော အဘိညေယျော. [5]
</Paragraph>

<Paragraph number="143" book="ps">
သဒ္ဓါဗလဿ အဿဒ္ဓိယေ အကမ္ပိယဋ္ဌော အဘိညေယျော; ဝီရိယဗလဿ ကောသဇ္ဇေ အကမ္ပိယဋ္ဌော အဘိညေယျော; သတိဗလဿ ပမာဒေ အကမ္ပိယဋ္ဌော အဘိညေယျော; သမာဓိဗလဿ ဥဒ္ဓစ္စေ အကမ္ပိယဋ္ဌော အဘိညေယျော; ပညာဗလဿ အဝိဇ္ဇာယ အကမ္ပိယဋ္ဌော အဘိညေယျော. [5]
</Paragraph>

<Paragraph number="144" book="ps">
သတိသမ္ဗောဇ္ဈင်္ဂဿ ဥပဋ္ဌာနဋ္ဌော အဘိညေယျော; ဓမ္မဝိစယသမ္ဗောဇ္ဈင်္ဂဿ ပဝိစယဋ္ဌော အဘိညေယျော; ဝီရိယသမ္ဗောဇ္ဈင်္ဂဿ ပဂ္ဂဟဋ္ဌော အဘိညေယျော; ပီတိသမ္ဗောဇ္ဈင်္ဂဿ ဖရဏဋ္ဌော အဘိညေယျော; ပဿဒ္ဓိသမ္ဗောဇ္ဈင်္ဂဿ ဥပသမဋ္ဌော အဘိညေယျော; သမာဓိသမ္ဗောဇ္ဈင်္ဂဿ အဝိက္ခေပဋ္ဌော အဘိညေယျော; ဥပေက္ခာသမ္ဗောဇ္ဈင်္ဂဿ ပဋိသင်္ခါနဋ္ဌော အဘိညေယျော. [7]
</Paragraph>

<Paragraph number="145" book="ps">
သမ္မာဒိဋ္ဌိယာ ဒဿနဋ္ဌော အဘိညေယျော; သမ္မာသင်္ကပ္ပဿ အဘိနိရောပနဋ္ဌော အဘိညေယျော; သမ္မာဝါစာယ ပရိဂ္ဂဟဋ္ဌော အဘိညေယျော; သမ္မာကမ္မန္တဿ သမုဋ္ဌာနဋ္ဌော အဘိညေယျော; သမ္မာအာဇီဝဿ ဝေါဒါနဋ္ဌော အဘိညေယျော; သမ္မာဝါယာမဿ ပဂ္ဂဟဋ္ဌော အဘိညေယျော; သမ္မာသတိယာ ဥပဋ္ဌာနဋ္ဌော အဘိညေယျော; သမ္မာသမာဓိဿ အဝိက္ခေပဋ္ဌော အဘိညေယျော. [8]
</Paragraph>

</Division>
<Division number="13" book="ps" e="ch" v="26" p="2">

<Paragraph number="146" book="ps">
ဣန္ဒြိယာနံ အာဓိပတေယျဋ္ဌော အဘိညေယျော; ဗလာနံ အကမ္ပိယဋ္ဌော အဘိညေယျော; ဗောဇ္ဈင်္ဂါနံ နိယျာနဋ္ဌော အဘိညေယျော; မဂ္ဂဿ ဟေတုဋ္ဌော အဘိညေယျော; သတိပဋ္ဌာနာနံ ဥပဋ္ဌာနဋ္ဌော အဘိညေယျော; သမ္မပ္ပဓာနာနံ ပဒဟနဋ္ဌော အဘိညေယျော; ဣဒ္ဓိပါဒါနံ ဣဇ္ဈနဋ္ဌော အဘိညေယျော; သစ္စာနံ တထဋ္ဌော အဘိညေယျော; ပယောဂါနံ ပဋိပ္ပဿဒ္ဓဋ္ဌော အဘိညေယျော; ဖလာနံ သစ္ဆိကိရိယဋ္ဌော အဘိညေယျော. [10]
</Paragraph>

<Paragraph number="147" book="ps">
ဝိတက္ကဿ အဘိနိရောပနဋ္ဌော အဘိညေယျော; ဝိစာရဿ ဥပဝိစာရဋ္ဌော အဘိညေယျော; ပီတိယာ ဖရဏဋ္ဌော အဘိညေယျော; သုခဿ အဘိသန္ဒနဋ္ဌော အဘိညေယျော. စိတ္တဿ ဧကဂ္ဂဋ္ဌော အဘိညေယျော. [50]
</Paragraph>

<Paragraph number="148" book="ps">
အာဝဇ္ဇနဋ္ဌော အဘိညေယျော; ဝိဇာနနဋ္ဌော အဘိညေယျော; ပဇာနနဋ္ဌော အဘိညေယျော; သဉ္ဇာနနဋ္ဌော အဘိညေယျော; ဧကောဒဋ္ဌော အဘိညေယျော. အဘိညာယ ဉာတဋ္ဌော အဘိညေယျော; ပရိညာယ တီရဏဋ္ဌော အဘိညေယျော; ပဟာနဿ ပရိစ္စာဂဋ္ဌော အဘိညေယျော; ဘာဝနာယ ဧကရသဋ္ဌော အဘိညေယျော; သစ္ဆိကိရိယာယ ဖဿနဋ္ဌော အဘိညေယျော; ခန္ဓာနံ ခန္ဓဋ္ဌော အဘိညေယျော; ဓာတူနံ ဓာတုဋ္ဌော အဘိညေယျော; အာယတနာနံ အာယတနဋ္ဌော အဘိညေယျော; သင်္ခတာနံ သင်္ခတဋ္ဌော အဘိညေယျော; အသင်္ခတဿ အသင်္ခတဋ္ဌော အဘိညေယျော. [15]
</Paragraph>

</Division>
<Division number="14" book="ps" e="ch" v="26" p="2">

<Paragraph number="149" book="ps">
စိတ္တဋ္ဌော အဘိညေယျော; စိတ္တာနန္တရိယဋ္ဌော အဘိညေယျော; စိတ္တဿ ဝုဋ္ဌာနဋ္ဌော အဘိညေယျော; စိတ္တဿ ဝိဝဋ္ဋနဋ္ဌော အဘိညေယျော; စိတ္တဿ ဟေတုဋ္ဌော အဘိညေယျော; စိတ္တဿ ပစ္စယဋ္ဌော အဘိညေယျော; စိတ္တဿ ဝတ္ထုဋ္ဌော အဘိညေယျော; စိတ္တဿ ဘူမဋ္ဌော အဘိညေယျော; စိတ္တဿ အာရမ္မဏဋ္ဌော အဘိညေယျော; စိတ္တဿ ဂေါစရဋ္ဌော အဘိညေယျော; စိတ္တဿ စရိယဋ္ဌော အဘိညေယျော; စိတ္တဿ ဂတဋ္ဌော အဘိညေယျော; စိတ္တဿ အဘိနီဟာရဋ္ဌော အဘိညေယျော; စိတ္တဿ နိယျာနဋ္ဌော အဘိညေယျော; စိတ္တဿ နိဿရဏဋ္ဌော အဘိညေယျော. [15]
</Paragraph>

</Division>
<Division number="15" book="ps" e="ch" v="26" p="2">

<Paragraph number="150" book="ps">
ဧကတ္တေ အာဝဇ္ဇနဋ္ဌော အဘိညေယျော; ဧကတ္တေ ဝိဇာနနဋ္ဌော အဘိညေယျော; ဧကတ္တေ ပဇာနနဋ္ဌော အဘိညေယျော; ဧကတ္တေ သဉ္ဇာနနဋ္ဌော အဘိညေယျော; ဧကတ္တေ ဧကောဒဋ္ဌော အဘိညေယျော; ( ) ဧကတ္တေ ပက္ခန္ဒနဋ္ဌော အဘိညေယျော; ဧကတ္တေ ပသီဒနဋ္ဌော အဘိညေယျော; ဧကတ္တေ သန္တိဋ္ဌနဋ္ဌော အဘိညေယျော; ဧကတ္တေ ဝိမုစ္စနဋ္ဌော အဘိညေယျော; ဧကတ္တေ “ဧတံ သန္တန်”တိ ပဿနဋ္ဌော အဘိညေယျော; ဧကတ္တေ ယာနီကတဋ္ဌော အဘိညေယျော; ဧကတ္တေ ဝတ္ထုကတဋ္ဌော အဘိညေယျော; ဧကတ္တေ အနုဋ္ဌိတဋ္ဌော အဘိညေယျော; ဧကတ္တေ ပရိစိတဋ္ဌော အဘိညေယျော; ဧကတ္တေ သုသမာရဒ္ဓဋ္ဌော အဘိညေယျော; ဧကတ္တေ ပရိဂ္ဂဟဋ္ဌော အဘိညေယျော; ဧကတ္တေ ပရိဝါရဋ္ဌော အဘိညေယျော; ဧကတ္တေ ပရိပူရဋ္ဌော အဘိညေယျော; ဧကတ္တေ သမောဓာနဋ္ဌော အဘိညေယျော; ဧကတ္တေ အဓိဋ္ဌာနဋ္ဌော အဘိညေယျော; ဧကတ္တေ အာသေဝနဋ္ဌော အဘိညေယျော; ဧကတ္တေ ဘာဝနဋ္ဌော အဘိညေယျော; ဧကတ္တေ ဗဟုလီကမ္မဋ္ဌော အဘိညေယျော; ဧကတ္တေ သုသမုဂ္ဂတဋ္ဌော အဘိညေယျော; ဧကတ္တေ သုဝိမုတ္တဋ္ဌော အဘိညေယျော; ဧကတ္တေ ဗုဇ္ဈနဋ္ဌော အဘိညေယျော; ဧကတ္တေ အနုဗုဇ္ဈနဋ္ဌော အဘိညေယျော; ဧကတ္တေ ပဋိဗုဇ္ဈနဋ္ဌော အဘိညေယျော; ဧကတ္တေ သမ္ဗုဇ္ဈနဋ္ဌော အဘိညေယျော; ဧကတ္တေ ဗောဓနဋ္ဌော အဘိညေယျော; ဧကတ္တေ အနုဗောဓနဋ္ဌော အဘိညေယျော; ဧကတ္တေ ပဋိဗောဓနဋ္ဌော အဘိညေယျော; ဧကတ္တေ သမ္ဗောဓနဋ္ဌော အဘိညေယျော; ဧကတ္တေ ဗောဓိပက္ခိယဋ္ဌော အဘိညေယျော; ဧကတ္တေ အနုဗောဓိပက္ခိယဋ္ဌော အဘိညေယျော; ဧကတ္တေ ပဋိဗောဓိပက္ခိယဋ္ဌော အဘိညေယျော; ဧကတ္တေ သမ္ဗောဓိပက္ခိယဋ္ဌော အဘိညေယျော; ဧကတ္တေ ဇောတနဋ္ဌော အဘိညေယျော; ဧကတ္တေ ဥဇ္ဇောတနဋ္ဌော အဘိညေယျော; ဧကတ္တေ အနုဇောတနဋ္ဌော အဘိညေယျော; ဧကတ္တေ ပဋိဇောတနဋ္ဌော အဘိညေယျော; ဧကတ္တေ သဉ္ဇောတနဋ္ဌော အဘိညေယျော. [42]
</Paragraph>

</Division>
<Division number="16" book="ps" e="ch" v="26" p="2">

<Paragraph number="151" book="ps">
ပတာပနဋ္ဌော အဘိညေယျော; ဝိရောစနဋ္ဌော အဘိညေယျော; ကိလေသာနံ သန္တာပနဋ္ဌော အဘိညေယျော; အမလဋ္ဌော အဘိညေယျော; ဝိမလဋ္ဌော အဘိညေယျော; နိမ္မလဋ္ဌော အဘိညေယျော; သမဋ္ဌော အဘိညေယျော; သမယဋ္ဌော အဘိညေယျော; ဝိဝေကဋ္ဌော အဘိညေယျော; ဝိဝေကစရိယဋ္ဌော အဘိညေယျော; ဝိရာဂဋ္ဌော အဘိညေယျော; ဝိရာဂစရိယဋ္ဌော အဘိညေယျော; နိရောဓဋ္ဌော အဘိညေယျော; နိရောဓစရိယဋ္ဌော အဘိညေယျော; ဝေါသဂ္ဂဋ္ဌော အဘိညေယျော; ဝေါသဂ္ဂစရိယဋ္ဌော အဘိညေယျော; ဝိမုတ္တဋ္ဌော အဘိညေယျော; ဝိမုတ္တိစရိယဋ္ဌော အဘိညေယျော. [18]
</Paragraph>

<Paragraph number="152" book="ps">
ဆန္ဒဋ္ဌော အဘိညေယျော; ဆန္ဒဿ မူလဋ္ဌော အဘိညေယျော; ဆန္ဒဿ ပါဒဋ္ဌော အဘိညေယျော; ဆန္ဒဿ ပဓာနဋ္ဌော အဘိညေယျော; ဆန္ဒဿ ဣဇ္ဈနဋ္ဌော အဘိညေယျော; ဆန္ဒဿ အဓိမောက္ခဋ္ဌော အဘိညေယျော; ဆန္ဒဿ ပဂ္ဂဟဋ္ဌော အဘိညေယျော; ဆန္ဒဿ ဥပဋ္ဌာနဋ္ဌော အဘိညေယျော; ဆန္ဒဿ အဝိက္ခေပဋ္ဌော အဘိညေယျော; ဆန္ဒဿ ဒဿနဋ္ဌော အဘိညေယျော. [10]
</Paragraph>

<Paragraph number="153" book="ps">
ဝီရိယဋ္ဌော အဘိညေယျော; ဝီရိယဿ မူလဋ္ဌော အဘိညေယျော; ဝီရိယဿ ပါဒဋ္ဌော အဘိညေယျော; ဝီရိယဿ ပဓာနဋ္ဌော အဘိညေယျော; ဝီရိယဿ ဣဇ္ဈနဋ္ဌော အဘိညေယျော; ဝီရိယဿ အဓိမောက္ခဋ္ဌော အဘိညေယျော; ဝီရိယဿ ပဂ္ဂဟဋ္ဌော အဘိညေယျော; ဝီရိယဿ ဥပဋ္ဌာနဋ္ဌော အဘိညေယျော; ဝီရိယဿ အဝိက္ခေပဋ္ဌော အဘိညေယျော; ဝီရိယဿ ဒဿနဋ္ဌော အဘိညေယျော. [10]
</Paragraph>

<Paragraph number="154" book="ps">
စိတ္တဋ္ဌော အဘိညေယျော; စိတ္တဿ မူလဋ္ဌော အဘိညေယျော; စိတ္တဿ ပါဒဋ္ဌော အဘိညေယျော; စိတ္တဿ ပဓာနဋ္ဌော အဘိညေယျော; စိတ္တဿ ဣဇ္ဈနဋ္ဌော အဘိညေယျော; စိတ္တဿ အဓိမောက္ခဋ္ဌော အဘိညေယျော; စိတ္တဿ ပဂ္ဂဟဋ္ဌော အဘိညေယျော; စိတ္တဿ ဥပဋ္ဌာနဋ္ဌော အဘိညေယျော; စိတ္တဿ အဝိက္ခေပဋ္ဌော အဘိညေယျော; စိတ္တဿ ဒဿနဋ္ဌော အဘိညေယျော. [10]
</Paragraph>

<Paragraph number="155" book="ps">
ဝီမံသဋ္ဌော အဘိညေယျော; ဝီမံသာယ မူလဋ္ဌော အဘိညေယျော; ဝီမံသာယ ပါဒဋ္ဌော အဘိညေယျော; ဝီမံသာယ ပဓာနဋ္ဌော အဘိညေယျော; ဝီမံသာယ ဣဇ္ဈနဋ္ဌော အဘိညေယျော; ဝီမံသာယ အဓိမောက္ခဋ္ဌော အဘိညေယျော; ဝီမံသာယ ပဂ္ဂဟဋ္ဌော အဘိညေယျော; ဝီမံသာယ ဥပဋ္ဌာနဋ္ဌော အဘိညေယျော; ဝီမံသာယ အဝိက္ခေပဋ္ဌော အဘိညေယျော; ဝီမံသာယ ဒဿနဋ္ဌော အဘိညေယျော. [10]
</Paragraph>

</Division>
<Division number="17" book="ps" e="ch" v="26" p="2">

<Paragraph number="156" book="ps">
ဒုက္ခဋ္ဌော အဘိညေယျော; ဒုက္ခဿ ပီဠနဋ္ဌော အဘိညေယျော; ဒုက္ခဿ သင်္ခတဋ္ဌော အဘိညေယျော; ဒုက္ခဿ သန္တာပဋ္ဌော အဘိညေယျော; ဒုက္ခဿ ဝိပရိဏာမဋ္ဌော အဘိညေယျော. သမုဒယဋ္ဌော အဘိညေယျော; သမုဒယဿ အာယူဟနဋ္ဌော အဘိညေယျော; သမုဒယဿ နိဒါနဋ္ဌော အဘိညေယျော; သမုဒယဿ သညောဂဋ္ဌော အဘိညေယျော; သမုဒယဿ ပလိဗောဓဋ္ဌော အဘိညေယျော; နိရောဓဋ္ဌော အဘိညေယျော; နိရောဓဿ နိဿရဏဋ္ဌော အဘိညေယျော; နိရောဓဿ ဝိဝေကဋ္ဌော အဘိညေယျော; နိရောဓဿ အသင်္ခတဋ္ဌော အဘိညေယျော; နိရောဓဿ အမတဋ္ဌော အဘိညေယျော. မဂ္ဂဋ္ဌော အဘိညေယျော; မဂ္ဂဿ နိယျာနဋ္ဌော အဘိညေယျော; မဂ္ဂဿ ဟေတုဋ္ဌော အဘိညေယျော; မဂ္ဂဿ ဒဿနဋ္ဌော အဘိညေယျော; မဂ္ဂဿ အာဓိပတေယျဋ္ဌော အဘိညေယျော. [16]
</Paragraph>

<Paragraph number="157" book="ps">
တထဋ္ဌော အဘိညေယျော; အနတ္တဋ္ဌော အဘိညေယျော; သစ္စဋ္ဌော အဘိညေယျော; ပဋိဝေဓဋ္ဌော အဘိညေယျော; အဘိဇာနနဋ္ဌော အဘိညေယျော; ပရိဇာနနဋ္ဌော အဘိညေယျော; ဓမ္မဋ္ဌော အဘိညေယျော; ဓာတုဋ္ဌော အဘိညေယျော; ဉာတဋ္ဌော အဘိညေယျော; သစ္ဆိကိရိယဋ္ဌော အဘိညေယျော; ဖဿနဋ္ဌော အဘိညေယျော; အဘိသမယဋ္ဌော အဘိညေယျော. [12]
</Paragraph>

</Division>
<Division number="18" book="ps" e="ch" v="26" p="2">

<Paragraph number="158" book="ps">
နေက္ခမ္မံ အဘိညေယျံ; အဗျာပါဒေါ အဘိညေယျော; အာလောကသညာ အဘိညေယျာ; အဝိက္ခေပေါ အဘိညေယျော; ဓမ္မဝဝတ္ထာနံ အဘိညေယျံ; ဉာဏံ အဘိညေယျံ; ပါမောဇ္ဇံ အဘိညေယျံ.
</Paragraph>

<Paragraph number="159" book="ps">
ပဌမံ ဈာနံ အဘိညေယျံ; ဒုတိယံ ဈာနံ အဘိညေယျံ; တတိယံ ဈာနံ အဘိညေယျံ; စတုတ္ထံ ဈာနံ အဘိညေယျံ. အာကာသာနဉ္စာယတနသမာပတ္တိ အဘိညေယျာ; ဝိညာဏဉ္စာယတနသမာပတ္တိ အဘိညေယျာ; အာကိဉ္စညာယတနသမာပတ္တိ အဘိညေယျာ; နေဝသညာနာသညာယတနသမာပတ္တိ အဘိညေယျာ. [8]
</Paragraph>

<Paragraph number="160" book="ps">
အနိစ္စာနုပဿနာ အဘိညေယျာ; ဒုက္ခာနုပဿနာ အဘိညေယျာ; အနတ္တာနုပဿနာ အဘိညေယျာ; နိဗ္ဗိဒါနုပဿနာ အဘိညေယျာ; ဝိရာဂါနုပဿနာ အဘိညေယျာ; နိရောဓာနုပဿနာ အဘိညေယျာ; ပဋိနိဿဂ္ဂါနုပဿနာ အဘိညေယျာ; ခယာနုပဿနာ အဘိညေယျာ; ဝယာနုပဿနာ အဘိညေယျာ; ဝိပရိဏာမာနုပဿနာ အဘိညေယျာ; အနိမိတ္တာနုပဿနာ အဘိညေယျာ; အပ္ပဏိဟိတာနုပဿနာ အဘိညေယျာ; သုညတာနုပဿနာ အဘိညေယျာ; အဓိပညာဓမ္မဝိပဿနာ အဘိညေယျာ; ယထာဘူတဉာဏဒဿနံ အဘိညေယျံ; အာဒီနဝါနုပဿနာ အဘိညေယျာ; ပဋိသင်္ခါနုပဿနာ အဘိညေယျာ; ဝိဝဋ္ဋနာနုပဿနာ အဘိညေယျာ. [18]
</Paragraph>

</Division>
<Division number="19" book="ps" e="ch" v="26" p="2">

<Paragraph number="161" book="ps">
သောတာပတ္တိမဂ္ဂေါ အဘိညေယျော; သောတာပတ္တိဖလသမာပတ္တိ အဘိညေယျာ; သကဒါဂါမိမဂ္ဂေါ အဘိညေယျော; သကဒါဂါမိဖလသမာပတ္တိ အဘိညေယျာ; အနာဂါမိမဂ္ဂေါ အဘိညေယျော; အနာဂါမိဖလသမာပတ္တိ အဘိညေယျာ; အရဟတ္တမဂ္ဂေါ အဘိညေယျော; အရဟတ္တဖလသမာပတ္တိ အဘိညေယျာ. [8]
</Paragraph>

<Paragraph number="162" book="ps">
အဓိမောက္ခဋ္ဌေန သဒ္ဓိန္ဒြိယံ အဘိညေယျံ; ပဂ္ဂဟဋ္ဌေန ဝီရိယိန္ဒြိယံ အဘိညေယျံ; ဥပဋ္ဌာနဋ္ဌေန သတိန္ဒြိယံ အဘိညေယျံ; အဝိက္ခေပဋ္ဌေန သမာဓိန္ဒြိယံ အဘိညေယျံ; ဒဿနဋ္ဌေန ပညိန္ဒြိယံ အဘိညေယျံ.
</Paragraph>

<Paragraph number="163" book="ps">
အဿဒ္ဓိယေ အကမ္ပိယဋ္ဌေန သဒ္ဓါဗလံ အဘိညေယျံ; ကောသဇ္ဇေ အကမ္ပိယဋ္ဌေန ဝီရိယဗလံ အဘိညေယျံ; ပမာဒေ အကမ္ပိယဋ္ဌေန သတိဗလံ အဘိညေယျံ; ဥဒ္ဓစ္စေ အကမ္ပိယဋ္ဌေန သမာဓိဗလံ အဘိညေယျံ; အဝိဇ္ဇာယ အကမ္ပိယဋ္ဌေန ပညာဗလံ အဘိညေယျံ; ဥပဋ္ဌာနဋ္ဌေန သတိသမ္ဗောဇ္ဈင်္ဂေါ အဘိညေယျော; ပဝိစယဋ္ဌေန ဓမ္မဝိစယသမ္ဗောဇ္ဈင်္ဂေါ အဘိညေယျော; ပဂ္ဂဟဋ္ဌေန ဝီရိယသမ္ဗောဇ္ဈင်္ဂေါ အဘိညေယျော; ဖရဏဋ္ဌေန ပီတိသမ္ဗောဇ္ဈင်္ဂေါ အဘိညေယျော; ဥပသမဋ္ဌေန ပဿဒ္ဓိသမ္ဗောဇ္ဈင်္ဂေါ အဘိညေယျော; အဝိက္ခေပဋ္ဌေန သမာဓိသမ္ဗောဇ္ဈင်္ဂေါ အဘိညေယျော; ပဋိသင်္ခါနဋ္ဌေန ဥပေက္ခာသမ္ဗောဇ္ဈင်္ဂေါ အဘိညေယျော.
</Paragraph>

<Paragraph number="164" book="ps">
ဒဿနဋ္ဌေန သမ္မာဒိဋ္ဌိ အဘိညေယျာ; အဘိနိရောပနဋ္ဌေန သမ္မာသင်္ကပ္ပေါ အဘိညေယျော; ပရိဂ္ဂဟဋ္ဌေန သမ္မာဝါစာ အဘိညေယျာ; သမုဋ္ဌာနဋ္ဌေန သမ္မာကမ္မန္တော အဘိညေယျော; ဝေါဒါနဋ္ဌေန သမ္မာအာဇီဝေါ အဘိညေယျော; ပဂ္ဂဟဋ္ဌေန သမ္မာဝါယာမော အဘိညေယျော; ဥပဋ္ဌာနဋ္ဌေန သမ္မာသတိ အဘိညေယျာ; အဝိက္ခေပဋ္ဌေန သမ္မာသမာဓိ အဘိညေယျော.
</Paragraph>

<Paragraph number="165" book="ps">
အာဓိပတေယျဋ္ဌေန ဣန္ဒြိယာ အဘိညေယျာ; အကမ္ပိယဋ္ဌေန ဗလာ အဘိညေယျာ; နိယျာနဋ္ဌေန ဗောဇ္ဈင်္ဂါ အဘိညေယျာ; ဟေတုဋ္ဌေန မဂ္ဂေါ အဘိညေယျော; ဥပဋ္ဌာနဋ္ဌေန သတိပဋ္ဌာနာ အဘိညေယျာ; ပဒဟနဋ္ဌေန သမ္မပ္ပဓာနာ အဘိညေယျာ; ဣဇ္ဈနဋ္ဌေန ဣဒ္ဓိပါဒါ အဘိညေယျာ; တထဋ္ဌေန သစ္စာ အဘိညေယျာ. [33]
</Paragraph>

<Paragraph number="166" book="ps">
အဝိက္ခေပဋ္ဌေန သမထော အဘိညေယျော; အနုပဿနဋ္ဌေန ဝိပဿနာ အဘိညေယျာ; ဧကရသဋ္ဌေန သမထဝိပဿနာ အဘိညေယျာ; အနတိဝတ္တနဋ္ဌေန ယုဂနဒ္ဓံ အဘိညေယျံ. [4]
</Paragraph>

<Paragraph number="167" book="ps">
သံဝရဋ္ဌေန သီလဝိသုဒ္ဓိ အဘိညေယျာ; အဝိက္ခေပဋ္ဌေန စိတ္တဝိသုဒ္ဓိ အဘိညေယျာ; ဒဿနဋ္ဌေန ဒိဋ္ဌိဝိသုဒ္ဓိ အဘိညေယျာ; မုတ္တဋ္ဌေန ဝိမောက္ခော အဘိညေယျော; ပဋိဝေဓဋ္ဌေန ဝိဇ္ဇာ အဘိညေယျာ; ပရိစ္စာဂဋ္ဌေန ဝိမုတ္တိ အဘိညေယျာ; သမုစ္ဆေဒဋ္ဌေန ခယေ ဉာဏံ အဘိညေယျံ; ပဋိပ္ပဿဒ္ဓဋ္ဌေန အနုပ္ပါဒေ ဉာဏံ အဘိညေယျံ. [8]
</Paragraph>

</Division>
<Division number="20" book="ps" e="ch" v="26" p="2">

<Paragraph number="168" book="ps">
ဆန္ဒော မူလဋ္ဌေန အဘိညေယျော; မနသိကာရော သမုဋ္ဌာနဋ္ဌေန အဘိညေယျော; ဖဿော သမောဓာနဋ္ဌေန အဘိညေယျော; ဝေဒနာ သမောသရဏဋ္ဌေန အဘိညေယျာ; သမာဓိ ပမုခဋ္ဌေန အဘိညေယျော; သတိ အာဓိပတေယျဋ္ဌေန အဘိညေယျာ; ပညာ တဒုတ္တရဋ္ဌေန အဘိညေယျာ; ဝိမုတ္တိ သာရဋ္ဌေန အဘိညေယျာ; အမတောဂဓံ နိဗ္ဗာနံ ပရိယောသာနဋ္ဌေန အဘိညေယျံ. [9]
</Paragraph>

<Paragraph number="169" book="ps">
ယေ ယေ ဓမ္မာ အဘိညာတာ ဟောန္တိ တေ တေ ဓမ္မာ ဉာတာ ဟောန္တိ. တံဉာတဋ္ဌေန ဉာဏံ, ပဇာနနဋ္ဌေန ပညာ. တေန ဝုစ္စတိ—  “ဣမေ ဓမ္မာ အဘိညေယျာတိ သောတာဝဓာနံ, တံပဇာနနာ ပညာ သုတမယေ ဉာဏန်”တိ. [1]

</Paragraph>
</Division>

<Paragraph number="170" type="center" book="ps">
အဘိညေယျနိဒ္ဒေသော.

  
ဒုတိယဘာဏဝါရော.


</Paragraph>

<Division number="21" book="ps" e="ch" v="26" p="2">

<Paragraph number="171" book="ps">
ကထံ “ဣမေ ဓမ္မာ ပရိညေယျာ”တိ သောတာဝဓာနံ, တံပဇာနနာ ပညာ သုတမယေ ဉာဏံ?
</Paragraph>

<Paragraph number="172" book="ps">
ဧကော ဓမ္မော ပရိညေယျော—  ဖဿော သာသဝေါ ဥပါဒါနိယော.
</Paragraph>

<Paragraph number="173" book="ps">
ဒွေ ဓမ္မာ ပရိညေယျာ—  နာမဉ္စ ရူပဉ္စ.
</Paragraph>

<Paragraph number="174" book="ps">
တယော ဓမ္မာ ပရိညေယျာ—  တိဿော ဝေဒနာ.
</Paragraph>

<Paragraph number="175" book="ps">
စတ္တာရော ဓမ္မာ ပရိညေယျာ—  စတ္တာရော အာဟာရာ.
</Paragraph>

<Paragraph number="176" book="ps">
ပဉ္စ ဓမ္မာ ပရိညေယျာ—  ပဉ္စုပါဒါနက္ခန္ဓာ.
</Paragraph>

<Paragraph number="177" book="ps">
ဆ ဓမ္မာ ပရိညေယျာ—  ဆ အဇ္ဈတ္တိကာနိ အာယတနာနိ.
</Paragraph>

<Paragraph number="178" book="ps">
သတ္တ ဓမ္မာ ပရိညေယျာ—  သတ္တ ဝိညာဏဋ္ဌိတိယော.
</Paragraph>

<Paragraph number="179" book="ps">
အဋ္ဌ ဓမ္မာ ပရိညေယျာ—  အဋ္ဌ လောကဓမ္မာ.
</Paragraph>

<Paragraph number="180" book="ps">
နဝ ဓမ္မာ ပရိညေယျာ—  နဝ သတ္တာဝါသာ.
</Paragraph>

<Paragraph number="181" book="ps">
ဒသ ဓမ္မာ ပရိညေယျာ—  ဒသာယတနာနိ. [10]
</Paragraph>

<Paragraph number="182" book="ps">
“သဗ္ဗံ, ဘိက္ခဝေ, ပရိညေယျံ. ကိဉ္စ, ဘိက္ခဝေ, သဗ္ဗံ ပရိညေယျံ? စက္ခု, ဘိက္ခဝေ, ပရိညေယျံ; ရူပါ ပရိညေယျာ; စက္ခုဝိညာဏံ ပရိညေယျံ; စက္ခုသမ္ဖဿော ပရိညေယျော; ယမ္ပိဒံ စက္ခုသမ္ဖဿပစ္စယာ ဥပ္ပဇ္ဇတိ ဝေဒယိတံ သုခံ ဝါ ဒုက္ခံ ဝါ အဒုက္ခမသုခံ ဝါ, တမ္ပိ ပရိညေယျံ. သောတံ ပရိညေယျံ; သဒ္ဒါ ပရိညေယျာ …ပေ…  ဃာနံ ပရိညေယျံ, ဂန္ဓာ ပရိညေယျာ…  ဇိဝှါ ပရိညေယျာ; ရသာ ပရိညေယျာ…  ကာယော ပရိညေယျော; ဖောဋ္ဌဗ္ဗာ ပရိညေယျာ …ပေ…  မနော ပရိညေယျော; ဓမ္မာ ပရိညေယျာ…  မနောဝိညာဏံ ပရိညေယျံ; မနောသမ္ဖဿော ပရိညေယျော; ယမ္ပိဒံ မနောသမ္ဖဿပစ္စယာ ဥပ္ပဇ္ဇတိ ဝေဒယိတံ သုခံ ဝါ ဒုက္ခံ ဝါ အဒုက္ခမသုခံ ဝါ, တမ္ပိ ပရိညေယျံ”. ရူပံ ပရိညေယျံ…  ဝေဒနာ ပရိညေယျာ…  သညာ ပရိညေယျာ…  သင်္ခါရာ ပရိညေယျာ…  ဝိညာဏံ ပရိညေယျံ…  စက္ခု ပရိညေယျံ …ပေ…  ဇရာမရဏံ ပရိညေယျံ …ပေ…  အမတောဂဓံ နိဗ္ဗာနံ ပရိယောသာနဋ္ဌေန ပရိညေယျံ. ယေသံ ယေသံ ဓမ္မာနံ ပဋိလာဘတ္ထာယ ဝါယမန္တဿ တေ တေ ဓမ္မာ ပဋိလဒ္ဓါ ဟောန္တိ, ဧဝံ တေ ဓမ္မာ ပရိညာတာ စေဝ ဟောန္တိ တီရိတာ စ.
</Paragraph>

</Division>
<Division number="22" book="ps" e="ch" v="26" p="2">

<Paragraph number="183" book="ps">
နေက္ခမ္မံ ပဋိလာဘတ္ထာယ ဝါယမန္တဿ နေက္ခမ္မံ ပဋိလဒ္ဓံ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. အဗျာပါဒံ ပဋိလာဘတ္ထာယ ဝါယမန္တဿ အဗျာပါဒေါ ပဋိလဒ္ဓေါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. အာလောကသညံ ပဋိလာဘတ္ထာယ ဝါယမန္တဿ အာလောကသညာ ပဋိလဒ္ဓါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. အဝိက္ခေပံ ပဋိလာဘတ္ထာယ ဝါယမန္တဿ အဝိက္ခေပေါ ပဋိလဒ္ဓေါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. ဓမ္မဝဝတ္ထာနံ ပဋိလာဘတ္ထာယ ဝါယမန္တဿ ဓမ္မဝဝတ္ထာနံ ပဋိလဒ္ဓံ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. ဉာဏံ ပဋိလာဘတ္ထာယ ဝါယမန္တဿ ဉာဏံ ပဋိလဒ္ဓံ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. ပါမောဇ္ဇံ ပဋိလာဘတ္ထာယ ဝါယမန္တဿ ပါမောဇ္ဇံ ပဋိလဒ္ဓံ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. [7]
</Paragraph>

<Paragraph number="184" book="ps">
ပဌမံ ဈာနံ ပဋိလာဘတ္ထာယ ဝါယမန္တဿ ပဌမံ ဈာနံ ပဋိလဒ္ဓံ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. ဒုတိယံ ဈာနံ …ပေ…  တတိယံ ဈာနံ…  စတုတ္ထံ ဈာနံ ပဋိလာဘတ္ထာယ ဝါယမန္တဿ စတုတ္ထံ ဈာနံ ပဋိလဒ္ဓံ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. အာကာသာနဉ္စာယတနသမာပတ္တိံ ပဋိလာဘတ္ထာယ ဝါယမန္တဿ အာကာသာနဉ္စာယတနသမာပတ္တိ ပဋိလဒ္ဓါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. ဝိညာဏဉ္စာယတနသမာပတ္တိံ ပဋိလာဘတ္ထာယ ဝါယမန္တဿ ဝိညာဏဉ္စာယတနသမာပတ္တိ ပဋိလဒ္ဓါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. အာကိဉ္စညာယတနသမာပတ္တိံ ပဋိလာဘတ္ထာယ ဝါယမန္တဿ အာကိဉ္စညာယတနသမာပတ္တိ ပဋိလဒ္ဓါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. နေဝသညာနာသညာယတနသမာပတ္တိံ ပဋိလာဘတ္ထာယ ဝါယမန္တဿ နေဝသညာနာသညာယတနသမာပတ္တိ ပဋိလဒ္ဓါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. [8]
</Paragraph>

<Paragraph number="185" book="ps">
အနိစ္စာနုပဿနံ ပဋိလာဘတ္ထာယ ဝါယမန္တဿ အနိစ္စာနုပဿနာ ပဋိလဒ္ဓါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. ဒုက္ခာနုပဿနံ ပဋိလာဘတ္ထာယ ဝါယမန္တဿ ဒုက္ခာနုပဿနာ ပဋိလဒ္ဓါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. အနတ္တာနုပဿနံ ပဋိလာဘတ္ထာယ ဝါယမန္တဿ အနတ္တာနုပဿနာ ပဋိလဒ္ဓါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. နိဗ္ဗိဒါနုပဿနံ ပဋိလာဘတ္ထာယ ဝါယမန္တဿ နိဗ္ဗိဒါနုပဿနာ ပဋိလဒ္ဓါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. ဝိရာဂါနုပဿနံ ပဋိလာဘတ္ထာယ ဝါယမန္တဿ ဝိရာဂါနုပဿနာ ပဋိလဒ္ဓါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. နိရောဓာနုပဿနံ ပဋိလာဘတ္ထာယ ဝါယမန္တဿ နိရောဓာနုပဿနာ ပဋိလဒ္ဓါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. ပဋိနိဿဂ္ဂါနုပဿနံ ပဋိလာဘတ္ထာယ ဝါယမန္တဿ ပဋိနိဿဂ္ဂါနုပဿနာ ပဋိလဒ္ဓါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. ခယာနုပဿနံ ပဋိလာဘတ္ထာယ ဝါယမန္တဿ ခယာနုပဿနာ ပဋိလဒ္ဓါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. ဝယာနုပဿနံ ပဋိလာဘတ္ထာယ ဝါယမန္တဿ ဝယာနုပဿနာ ပဋိလဒ္ဓါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. ဝိပရိဏာမာနုပဿနံ ပဋိလာဘတ္ထာယ ဝါယမန္တဿ ဝိပရိဏာမာနုပဿနာ ပဋိလဒ္ဓါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. အနိမိတ္တာနုပဿနံ ပဋိလာဘတ္ထာယ ဝါယမန္တဿ အနိမိတ္တာနုပဿနာ ပဋိလဒ္ဓါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. အပ္ပဏိဟိတာနုပဿနံ ပဋိလာဘတ္ထာယ ဝါယမန္တဿ အပ္ပဏိဟိတာနုပဿနာ ပဋိလဒ္ဓါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. သုညတာနုပဿနံ ပဋိလာဘတ္ထာယ ဝါယမန္တဿ သုညတာနုပဿနာ ပဋိလဒ္ဓါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ.
</Paragraph>

<Paragraph number="186" book="ps">
အဓိပညာဓမ္မဝိပဿနံ ပဋိလာဘတ္ထာယ ဝါယမန္တဿ အဓိပညာဓမ္မဝိပဿနာ ပဋိလဒ္ဓါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. ယထာဘူတဉာဏဒဿနံ ပဋိလာဘတ္ထာယ ဝါယမန္တဿ ယထာဘူတဉာဏဒဿနံ ပဋိလဒ္ဓံ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. အာဒီနဝါနုပဿနံ ပဋိလာဘတ္ထာယ ဝါယမန္တဿ အာဒီနဝါနုပဿနာ ပဋိလဒ္ဓါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. ပဋိသင်္ခါနုပဿနံ ပဋိလာဘတ္ထာယ ဝါယမန္တဿ ပဋိသင်္ခါနုပဿနာ ပဋိလဒ္ဓါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. ဝိဝဋ္ဋနာနုပဿနံ ပဋိလာဘတ္ထာယ ဝါယမန္တဿ ဝိဝဋ္ဋနာနုပဿနာ ပဋိလဒ္ဓါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. [18]
</Paragraph>

<Paragraph number="187" book="ps">
သောတာပတ္တိမဂ္ဂံ ပဋိလာဘတ္ထာယ ဝါယမန္တဿ သောတာပတ္တိမဂ္ဂေါ ပဋိလဒ္ဓေါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. သကဒါဂါမိမဂ္ဂံ ပဋိလာဘတ္ထာယ ဝါယမန္တဿ သကဒါဂါမိမဂ္ဂေါ ပဋိလဒ္ဓေါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. အနာဂါမိမဂ္ဂံ ပဋိလာဘတ္ထာယ ဝါယမန္တဿ အနာဂါမိမဂ္ဂေါ ပဋိလဒ္ဓေါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. အရဟတ္တမဂ္ဂံ ပဋိလာဘတ္ထာယ ဝါယမန္တဿ အရဟတ္တမဂ္ဂေါ ပဋိလဒ္ဓေါ ဟောတိ. ဧဝံ သော ဓမ္မော ပရိညာတော စေဝ ဟောတိ တီရိတော စ. [4]
</Paragraph>

<Paragraph number="188" book="ps">
ယေသံ ယေသံ ဓမ္မာနံ ပဋိလာဘတ္ထာယ ဝါယမန္တဿ တေ တေ ဓမ္မာ ပဋိလဒ္ဓါ ဟောန္တိ. ဧဝံ တေ ဓမ္မာ ပရိညာတာ စေဝ ဟောန္တိ တီရိတာ စ. တံ ဉာတဋ္ဌေန ဉာဏံ, ပဇာနနဋ္ဌေန ပညာ. တေန ဝုစ္စတိ—  “ဣမေ ဓမ္မာ ပရိညေယျာတိ သောတာဝဓာနံ, တံပဇာနနာ ပညာ သုတမယေ ဉာဏန်”တိ. [2]

</Paragraph>
</Division>

<Paragraph number="189" type="center" book="ps">
ပရိညေယျနိဒ္ဒေသော.


</Paragraph>

<Division number="23" book="ps" e="ch" v="26" p="2">

<Paragraph number="190" book="ps">
ကထံ “ဣမေ ဓမ္မာ ပဟာတဗ္ဗာ”တိ သောတာဝဓာနံ, တံပဇာနနာ ပညာ သုတမယေ ဉာဏံ?
</Paragraph>

<Paragraph number="191" book="ps">
ဧကော ဓမ္မော ပဟာတဗ္ဗော—  အသ္မိမာနော.
</Paragraph>

<Paragraph number="192" book="ps">
ဒွေ ဓမ္မာ ပဟာတဗ္ဗာ—  အဝိဇ္ဇာ စ ဘဝတဏှာ စ.
</Paragraph>

<Paragraph number="193" book="ps">
တယော ဓမ္မာ ပဟာတဗ္ဗာ—  တိဿော တဏှာ.
</Paragraph>

<Paragraph number="194" book="ps">
စတ္တာရော ဓမ္မာ ပဟာတဗ္ဗာ—  စတ္တာရော ဩဃာ.
</Paragraph>

<Paragraph number="195" book="ps">
ပဉ္စ ဓမ္မာ ပဟာတဗ္ဗာ—  ပဉ္စ နီဝရဏာနိ.
</Paragraph>

<Paragraph number="196" book="ps">
ဆ ဓမ္မာ ပဟာတဗ္ဗာ—  ဆ တဏှာကာယာ.
</Paragraph>

<Paragraph number="197" book="ps">
သတ္တ ဓမ္မာ ပဟာတဗ္ဗာ—  သတ္တာနုသယာ.
</Paragraph>

<Paragraph number="198" book="ps">
အဋ္ဌ ဓမ္မာ ပဟာတဗ္ဗာ—  အဋ္ဌ မိစ္ဆတ္တာ.
</Paragraph>

<Paragraph number="199" book="ps">
နဝ ဓမ္မာ ပဟာတဗ္ဗာ—  နဝ တဏှာမူလကာ.
</Paragraph>

<Paragraph number="200" book="ps">
ဒသ ဓမ္မာ ပဟာတဗ္ဗာ—  ဒသ မိစ္ဆတ္တာ.
</Paragraph>

</Division>
<Division number="24" book="ps" e="ch" v="26" p="2">

<Paragraph number="201" book="ps">
ဒွေ ပဟာနာနိ—  သမုစ္ဆေဒပ္ပဟာနံ, ပဋိပ္ပဿဒ္ဓိပ္ပဟာနံ. သမုစ္ဆေဒပ္ပဟာနဉ္စ လောကုတ္တရံ ခယဂါမိမဂ္ဂံ ဘာဝယတော; ပဋိပ္ပဿဒ္ဓိပ္ပဟာနဉ္စ ဖလက္ခဏေ.
</Paragraph>

<Paragraph number="202" book="ps">
တီဏိ ပဟာနာနိ—  ကာမာနမေတံ နိဿရဏံ ယဒိဒံ နေက္ခမ္မံ; ရူပါနမေတံ နိဿရဏံ ယဒိဒံ အာရုပ္ပံ; ယံ ခေါ ပန ကိဉ္စိ ဘူတံ သင်္ခတံ ပဋိစ္စသမုပ္ပန္နံ, နိရောဓော တဿ နိဿရဏံ. နေက္ခမ္မံ ပဋိလဒ္ဓဿ ကာမာ ပဟီနာ စေဝ ဟောန္တိ ပရိစ္စတ္တာ စ. အာရုပ္ပံ ပဋိလဒ္ဓဿ ရူပါ ပဟီနာ စေဝ ဟောန္တိ ပရိစ္စတ္တာ စ. နိရောဓံ ပဋိလဒ္ဓဿ သင်္ခါရာ ပဟီနာ စေဝ ဟောန္တိ ပရိစ္စတ္တာ စ.
</Paragraph>

<Paragraph number="203" book="ps">
စတ္တာရိ ပဟာနာနိ ဒုက္ခသစ္စံ ပရိညာပဋိဝေဓံ ပဋိဝိဇ္ဈန္တော ပဇဟတိ; သမုဒယသစ္စံ ပဟာနပဋိဝေဓံ ပဋိဝိဇ္ဈန္တော ပဇဟတိ; နိရောဓသစ္စံ သစ္ဆိကိရိယာပဋိဝေဓံ ပဋိဝိဇ္ဈန္တော ပဇဟတိ; မဂ္ဂသစ္စံ ဘာဝနာပဋိဝေဓံ ပဋိဝိဇ္ဈန္တော ပဇဟတိ.
</Paragraph>

<Paragraph number="204" book="ps">
ပဉ္စ ပဟာနာနိ—  ဝိက္ခမ္ဘနပ္ပဟာနံ, တဒင်္ဂပ္ပဟာနံ, သမုစ္ဆေဒပ္ပဟာနံ, ပဋိပ္ပဿဒ္ဓိပ္ပဟာနံ, နိဿရဏပ္ပဟာနံ. ဝိက္ခမ္ဘနပ္ပဟာနဉ္စ နီဝရဏာနံ ပဌမံ ဈာနံ ဘာဝယတော; တဒင်္ဂပ္ပဟာနဉ္စ ဒိဋ္ဌိဂတာနံ နိဗ္ဗေဓဘာဂိယံ သမာဓိံ ဘာဝယတော; သမုစ္ဆေဒပ္ပဟာနဉ္စ လောကုတ္တရံ ခယဂါမိမဂ္ဂံ ဘာဝယတော; ပဋိပ္ပဿဒ္ဓိပ္ပဟာနဉ္စ ဖလက္ခဏေ; နိဿရဏပ္ပဟာနဉ္စ နိရောဓော နိဗ္ဗာနံ.
</Paragraph>

<Paragraph number="205" book="ps">
“သဗ္ဗံ, ဘိက္ခဝေ, ပဟာတဗ္ဗံ. ကိဉ္စ, ဘိက္ခဝေ, သဗ္ဗံ ပဟာတဗ္ဗံ? စက္ခု, ဘိက္ခဝေ, ပဟာတဗ္ဗံ; ရူပါ ပဟာတဗ္ဗာ; စက္ခုဝိညာဏံ ပဟာတဗ္ဗံ; စက္ခုသမ္ဖဿော ပဟာတဗ္ဗော; ယမ္ပိဒံ စက္ခုသမ္ဖဿပစ္စယာ ဥပ္ပဇ္ဇတိ ဝေဒယိတံ သုခံ ဝါ ဒုက္ခံ ဝါ အဒုက္ခမသုခံ ဝါ, တမ္ပိ ပဟာတဗ္ဗံ. သောတံ ပဟာတဗ္ဗံ; သဒ္ဒါ ပဟာတဗ္ဗာ …ပေ…  ဃာနံ ပဟာတဗ္ဗံ; ဂန္ဓာ ပဟာတဗ္ဗာ…  ဇိဝှါ ပဟာတဗ္ဗာ; ရသာ ပဟာတဗ္ဗာ…  ကာယော ပဟာတဗ္ဗော; ဖောဋ္ဌဗ္ဗာ ပဟာတဗ္ဗာ…  မနော ပဟာတဗ္ဗော; ဓမ္မာ ပဟာတဗ္ဗာ…  မနောဝိညာဏံ ပဟာတဗ္ဗံ;…  မနောသမ္ဖဿော ပဟာတဗ္ဗော; ယမ္ပိဒံ မနောသမ္ဖဿပစ္စယာ ဥပ္ပဇ္ဇတိ ဝေဒယိတံ သုခံ ဝါ ဒုက္ခံ ဝါ အဒုက္ခမသုခံ ဝါ, တမ္ပိ ပဟာတဗ္ဗံ”. ရူပံ ပဿန္တော ပဇဟတိ, ဝေဒနံ ပဿန္တော ပဇဟတိ, သညံ ပဿန္တော ပဇဟတိ, သင်္ခါရေ ပဿန္တော ပဇဟတိ, ဝိညာဏံ ပဿန္တော ပဇဟတိ. စက္ခုံ …ပေ…  ဇရာမရဏံ …ပေ…  အမတောဂဓံ နိဗ္ဗာနံ ပရိယောသာနဋ္ဌေန ပဿန္တော ပဇဟတိ. ယေ ယေ ဓမ္မာ ပဟီနာ ဟောန္တိ တေ တေ ဓမ္မာ ပရိစ္စတ္တာ ဟောန္တိ. တံ ဉာတဋ္ဌေန ဉာဏံ, ပဇာနနဋ္ဌေန ပညာ. တေန ဝုစ္စတိ—  “ဣမေ ဓမ္မာ ပဟာတဗ္ဗာတိ သောတာဝဓာနံ, တံ ပဇာနနာ ပညာ သုတမယေ ဉာဏန်”တိ. [3]

</Paragraph>
</Division>

<Paragraph number="206" type="center" book="ps">
တတိယဘာဏဝါရော.


</Paragraph>

<Division number="25" book="ps" e="ch" v="26" p="2">

<Paragraph number="207" book="ps">
ကထံ “ဣမေ ဓမ္မာ ဘာဝေတဗ္ဗာ”တိ သောတာဝဓာနံ, တံပဇာနနာ ပညာ သုတမယေ ဉာဏံ?
</Paragraph>

<Paragraph number="208" book="ps">
ဧကော ဓမ္မော ဘာဝေတဗ္ဗော—  ကာယဂတာသတိ သာတသဟဂတာ.
</Paragraph>

<Paragraph number="209" book="ps">
ဒွေ ဓမ္မာ ဘာဝေတဗ္ဗာ—  သမထော စ ဝိပဿနာ စ.
</Paragraph>

<Paragraph number="210" book="ps">
တယော ဓမ္မာ ဘာဝေတဗ္ဗာ—  တယော သမာဓီ.
</Paragraph>

<Paragraph number="211" book="ps">
စတ္တာရော ဓမ္မာ ဘာဝေတဗ္ဗာ—  စတ္တာရော သတိပဋ္ဌာနာ.
</Paragraph>

<Paragraph number="212" book="ps">
ပဉ္စ ဓမ္မာ ဘာဝေတဗ္ဗာ—  ပဉ္စင်္ဂိကော သမာဓိ.
</Paragraph>

<Paragraph number="213" book="ps">
ဆ ဓမ္မာ ဘာဝေတဗ္ဗာ—  ဆ အနုဿတိဋ္ဌာနာနိ.
</Paragraph>

<Paragraph number="214" book="ps">
သတ္တ ဓမ္မာ ဘာဝေတဗ္ဗာ—  သတ္တ ဗောဇ္ဈင်္ဂါ.
</Paragraph>

<Paragraph number="215" book="ps">
အဋ္ဌ ဓမ္မာ ဘာဝေတဗ္ဗာ—  အရိယော အဋ္ဌင်္ဂိကော မဂ္ဂေါ.
</Paragraph>

<Paragraph number="216" book="ps">
နဝ ဓမ္မာ ဘာဝေတဗ္ဗာ—  နဝ ပါရိသုဒ္ဓိပဓာနိယင်္ဂါနိ.
</Paragraph>

<Paragraph number="217" book="ps">
ဒသ ဓမ္မာ ဘာဝေတဗ္ဗာ—  ဒသ ကသိဏာယတနာနိ.
</Paragraph>

</Division>
<Division number="26" book="ps" e="ch" v="26" p="2">

<Paragraph number="218" book="ps">
ဒွေ ဘာဝနာ—  လောကိယာ စ ဘာဝနာ, လောကုတ္တရာ စ ဘာဝနာ.
</Paragraph>

<Paragraph number="219" book="ps">
တိဿော ဘာဝနာ—  ရူပါဝစရကုသလာနံ ဓမ္မာနံ ဘာဝနာ, အရူပါဝစရကုသလာနံ ဓမ္မာနံ ဘာဝနာ, အပရိယာပန္နကုသလာနံ ဓမ္မာနံ ဘာဝနာ. ရူပါဝစရကုသလာနံ ဓမ္မာနံ ဘာဝနာ အတ္ထိ ဟီနာ, အတ္ထိ မဇ္ဈာ, အတ္ထိ ပဏီတာ. အရူပါဝစရကုသလာနံ ဓမ္မာနံ ဘာဝနာ အတ္ထိ ဟီနာ, အတ္ထိ မဇ္ဈာ, အတ္ထိ ပဏီတာ. အပရိယာပန္နကုသလာနံ ဓမ္မာနံ ဘာဝနာ ပဏီတာ.
</Paragraph>

</Division>
<Division number="27" book="ps" e="ch" v="26" p="2">

<Paragraph number="220" book="ps">
စတဿော ဘာဝနာ—  ဒုက္ခသစ္စံ ပရိညာပဋိဝေဓံ ပဋိဝိဇ္ဈန္တော ဘာဝေတိ, သမုဒယသစ္စံ ပဟာနပ္ပဋိဝေဓံ ပဋိဝိဇ္ဈန္တော ဘာဝေတိ, နိရောဓသစ္စံ သစ္ဆိကိရိယာပဋိဝေဓံ ပဋိဝိဇ္ဈန္တော ဘာဝေတိ, မဂ္ဂသစ္စံ ဘာဝနာပဋိဝေဓံ ပဋိဝိဇ္ဈန္တော ဘာဝေတိ. ဣမာ စတဿော ဘာဝနာ. [4]
</Paragraph>

<Paragraph number="221" book="ps">
အပရာပိ စတဿော ဘာဝနာ—  ဧသနာဘာဝနာ, ပဋိလာဘဘာဝနာ, ဧကရသဘာဝနာ, အာသေဝနာဘာဝနာ.
</Paragraph>

<Paragraph number="222" book="ps">
ကတမာ ဧသနာဘာဝနာ? သဗ္ဗေသံ သမာဓိံ သမာပဇ္ဇန္တာနံ တတ္ထ ဇာတာ ဓမ္မာ ဧကရသာ ဟောန္တီတိ—  အယံ ဧသနာဘာဝနာ.
</Paragraph>

<Paragraph number="223" book="ps">
ကတမာ ပဋိလာဘဘာဝနာ? သဗ္ဗေသံ သမာဓိံ သမာပန္နာနံ တတ္ထ ဇာတာ ဓမ္မာ အညမညံ နာတိဝတ္တန္တီတိ—  အယံ ပဋိလာဘဘာဝနာ.
</Paragraph>

<Paragraph number="224" book="ps">
ကတမာ ဧကရသဘာဝနာ? အဓိမောက္ခဋ္ဌေန သဒ္ဓိန္ဒြိယံ ဘာဝယတော သဒ္ဓိန္ဒြိယဿ ဝသေန စတ္တာရိ ဣန္ဒြိယာနိ ဧကရသာ ဟောန္တီတိ—  ဣန္ဒြိယာနံ ဧကရသဋ္ဌေန ဘာဝနာ. ပဂ္ဂဟဋ္ဌေန ဝီရိယိန္ဒြိယံ ဘာဝယတော ဝီရိယိန္ဒြိယဿ ဝသေန စတ္တာရိ ဣန္ဒြိယာနိ ဧကရသာ ဟောန္တီတိ—  ဣန္ဒြိယာနံ ဧကရသဋ္ဌေန ဘာဝနာ. ဥပဋ္ဌာနဋ္ဌေန သတိန္ဒြိယံ ဘာဝယတော သတိန္ဒြိယဿ ဝသေန စတ္တာရိ ဣန္ဒြိယာနိ ဧကရသာ ဟောန္တီတိ—  ဣန္ဒြိယာနံ ဧကရသဋ္ဌေန ဘာဝနာ. အဝိက္ခေပဋ္ဌေန သမာဓိန္ဒြိယံ ဘာဝယတော သမာဓိန္ဒြိယဿ ဝသေန စတ္တာရိ ဣန္ဒြိယာနိ ဧကရသာ ဟောန္တီတိ—  ဣန္ဒြိယာနံ ဧကရသဋ္ဌေန ဘာဝနာ. ဒဿနဋ္ဌေန ပညိန္ဒြိယံ ဘာဝယတော ပညိန္ဒြိယဿ ဝသေန စတ္တာရိ ဣန္ဒြိယာနိ ဧကရသာ ဟောန္တီတိ—  ဣန္ဒြိယာနံ ဧကရသဋ္ဌေန ဘာဝနာ.
</Paragraph>

<Paragraph number="225" book="ps">
အဿဒ္ဓိယေ အကမ္ပိယဋ္ဌေန သဒ္ဓါဗလံ ဘာဝယတော သဒ္ဓါဗလဿ ဝသေန စတ္တာရိ ဗလာနိ ဧကရသာ ဟောန္တီတိ—  ဗလာနံ ဧကရသဋ္ဌေန ဘာဝနာ. ကောသဇ္ဇေ အကမ္ပိယဋ္ဌေန ဝီရိယဗလံ ဘာဝယတော ဝီရိယဗလဿ ဝသေန စတ္တာရိ ဗလာနိ ဧကရသာ ဟောန္တီတိ—  ဗလာနံ ဧကရသဋ္ဌေန ဘာဝနာ. ပမာဒေ အကမ္ပိယဋ္ဌေန သတိဗလံ ဘာဝယတော သတိဗလဿ ဝသေန စတ္တာရိ ဗလာနိ ဧကရသာ ဟောန္တီတိ—  ဗလာနံ ဧကရသဋ္ဌေန ဘာဝနာ. ဥဒ္ဓစ္စေ အကမ္ပိယဋ္ဌေန သမာဓိဗလံ ဘာဝယတော သမာဓိဗလဿ ဝသေန စတ္တာရိ ဗလာနိ ဧကရသာ ဟောန္တီတိ—  ဗလာနံ ဧကရသဋ္ဌေန ဘာဝနာ. အဝိဇ္ဇာယ အကမ္ပိယဋ္ဌေန ပညာဗလံ ဘာဝယတော ပညာဗလဿ ဝသေန စတ္တာရိ ဗလာနိ ဧကရသာ ဟောန္တီတိ—  ဗလာနံ ဧကရသဋ္ဌေန ဘာဝနာ.
</Paragraph>

<Paragraph number="226" book="ps">
ဥပဋ္ဌာနဋ္ဌေန သတိသမ္ဗောဇ္ဈင်္ဂံ ဘာဝယတော သတိသမ္ဗောဇ္ဈင်္ဂဿ ဝသေန ဆ ဗောဇ္ဈင်္ဂါ ဧကရသာ ဟောန္တီတိ—  ဗောဇ္ဈင်္ဂါနံ ဧကရသဋ္ဌေန ဘာဝနာ. ပဝိစယဋ္ဌေန ဓမ္မဝိစယသမ္ဗောဇ္ဈင်္ဂံ ဘာဝယတော ဓမ္မဝိစယသမ္ဗောဇ္ဈင်္ဂဿ ဝသေန ဆ ဗောဇ္ဈင်္ဂါ ဧကရသာ ဟောန္တီတိ—  ဗောဇ္ဈင်္ဂါနံ ဧကရသဋ္ဌေန ဘာဝနာ. ပဂ္ဂဟဋ္ဌေန ဝီရိယသမ္ဗောဇ္ဈင်္ဂံ ဘာဝယတော ဝီရိယသမ္ဗောဇ္ဈင်္ဂဿ ဝသေန ဆ ဗောဇ္ဈင်္ဂါ ဧကရသာ ဟောန္တီတိ—  ဗောဇ္ဈင်္ဂါနံ ဧကရသဋ္ဌေန ဘာဝနာ. ဖရဏဋ္ဌေန ပီတိသမ္ဗောဇ္ဈင်္ဂံ ဘာဝယတော ပီတိသမ္ဗောဇ္ဈင်္ဂဿ ဝသေန ဆ ဗောဇ္ဈင်္ဂါ ဧကရသာ ဟောန္တီတိ—  ဗောဇ္ဈင်္ဂါနံ ဧကရသဋ္ဌေန ဘာဝနာ. ဥပသမဋ္ဌေန ပဿဒ္ဓိသမ္ဗောဇ္ဈင်္ဂံ ဘာဝယတော ပဿဒ္ဓိသမ္ဗောဇ္ဈင်္ဂဿ ဝသေန ဆ ဗောဇ္ဈင်္ဂါ ဧကရသာ ဟောန္တီတိ—  ဗောဇ္ဈင်္ဂါနံ ဧကရသဋ္ဌေန ဘာဝနာ. အဝိက္ခေပဋ္ဌေန သမာဓိသမ္ဗောဇ္ဈင်္ဂံ ဘာဝယတော သမာဓိသမ္ဗောဇ္ဈင်္ဂဿ ဝသေန ဆ ဗောဇ္ဈင်္ဂါ ဧကရသာ ဟောန္တီတိ—  ဗောဇ္ဈင်္ဂါနံ ဧကရသဋ္ဌေန ဘာဝနာ. ပဋိသင်္ခါနဋ္ဌေန ဥပေက္ခာသမ္ဗောဇ္ဈင်္ဂံ ဘာဝယတော ဥပေက္ခာသမ္ဗောဇ္ဈင်္ဂဿ ဝသေန ဆ ဗောဇ္ဈင်္ဂါ ဧကရသာ ဟောန္တီတိ—  ဗောဇ္ဈင်္ဂါနံ ဧကရသဋ္ဌေန ဘာဝနာ.
</Paragraph>

<Paragraph number="227" book="ps">
ဒဿနဋ္ဌေန သမ္မာဒိဋ္ဌိံ ဘာဝယတော သမ္မာဒိဋ္ဌိယာ ဝသေန သတ္တ မဂ္ဂင်္ဂါ ဧကရသာ ဟောန္တီတိ—  မဂ္ဂင်္ဂါနံ ဧကရသဋ္ဌေန ဘာဝနာ. အဘိနိရောပနဋ္ဌေန သမ္မာသင်္ကပ္ပံ ဘာဝယတော သမ္မာသင်္ကပ္ပဿ ဝသေန သတ္တ မဂ္ဂင်္ဂါ ဧကရသာ ဟောန္တီတိ—  မဂ္ဂင်္ဂါနံ ဧကရသဋ္ဌေန ဘာဝနာ. ပရိဂ္ဂဟဋ္ဌေန သမ္မာဝါစံ ဘာဝယတော သမ္မာဝါစာယ ဝသေန သတ္တ မဂ္ဂင်္ဂါ ဧကရသာ ဟောန္တီတိ—  မဂ္ဂင်္ဂါနံ ဧကရသဋ္ဌေန ဘာဝနာ. သမုဋ္ဌာနဋ္ဌေန သမ္မာကမ္မန္တံ ဘာဝယတော သမ္မာကမ္မန္တဿ ဝသေန သတ္တ မဂ္ဂင်္ဂါ ဧကရသာ ဟောန္တီတိ—  မဂ္ဂင်္ဂါနံ ဧကရသဋ္ဌေန ဘာဝနာ. ဝေါဒါနဋ္ဌေန သမ္မာအာဇီဝံ ဘာဝယတော သမ္မာအာဇီဝဿ ဝသေန သတ္တ မဂ္ဂင်္ဂါ ဧကရသာ ဟောန္တီတိ—  မဂ္ဂင်္ဂါနံ ဧကရသဋ္ဌေန ဘာဝနာ. ပဂ္ဂဟဋ္ဌေန သမ္မာဝါယာမံ ဘာဝယတော သမ္မာဝါယာမဿ ဝသေန သတ္တ မဂ္ဂင်္ဂါ ဧကရသာ ဟောန္တီတိ—  မဂ္ဂင်္ဂါနံ ဧကရသဋ္ဌေန ဘာဝနာ. ဥပဋ္ဌာနဋ္ဌေန သမ္မာသတိံ ဘာဝယတော သမ္မာသတိယာ ဝသေန သတ္တ မဂ္ဂင်္ဂါ ဧကရသာ ဟောန္တီတိ—  မဂ္ဂင်္ဂါနံ ဧကရသဋ္ဌေန ဘာဝနာ. အဝိက္ခေပဋ္ဌေန သမ္မာသမာဓိံ ဘာဝယတော သမ္မာသမာဓိဿ ဝသေန သတ္တ မဂ္ဂင်္ဂါ ဧကရသာ ဟောန္တီတိ—  မဂ္ဂင်္ဂါနံ ဧကရသဋ္ဌေန ဘာဝနာ. အယံ ဧကရသဘာဝနာ.
</Paragraph>

<Paragraph number="228" book="ps">
ကတမာ အာသေဝနာဘာဝနာ? ဣဓ ဘိက္ခု ပုဗ္ဗဏှသမယံ အာသေဝတိ, မဇ္ဈနှိကသမယမ္ပိ အာသေဝတိ, သာယနှသမယမ္ပိ အာသေဝတိ, ပုရေဘတ္တမ္ပိ အာသေဝတိ, ပစ္ဆာဘတ္တမ္ပိ အာသေဝတိ, ပုရိမေပိ ယာမေ အာသေဝတိ, မဇ္ဈိမေပိ ယာမေ အာသေဝတိ, ပစ္ဆိမေပိ ယာမေ အာသေဝတိ, ရတ္တိမ္ပိ အာသေဝတိ, ဒိဝါပိ အာသေဝတိ, ရတ္တိန္ဒိဝါပိ အာသေဝတိ, ကာဠေပိ အာသေဝတိ, ဇုဏှေပိ အာသေဝတိ, ဝဿေပိ အာသေဝတိ, ဟေမန္တေပိ အာသေဝတိ, ဂိမှေပိ အာသေဝတိ, ပုရိမေပိ ဝယောခန္ဓေ အာသေဝတိ, မဇ္ဈိမေပိ ဝယောခန္ဓေ အာသေဝတိ, ပစ္ဆိမေပိ ဝယောခန္ဓေ အာသေဝတိ—  အယံ အာသေဝနာဘာဝနာ. ဣမာ စတဿော ဘာဝနာ.
</Paragraph>

</Division>
<Division number="28" book="ps" e="ch" v="26" p="2">

<Paragraph number="229" book="ps">
အပရာပိ စတဿော ဘာဝနာ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ, ဣန္ဒြိယာနံ ဧကရသဋ္ဌေန ဘာဝနာ, တဒုပဂဝီရိယဝါဟနဋ္ဌေန ဘာဝနာ, အာသေဝနဋ္ဌေန ဘာဝနာ.
</Paragraph>

<Paragraph number="230" book="ps">
ကထံ တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ? ကာမစ္ဆန္ဒံ ပဇဟတော နေက္ခမ္မဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. ဗျာပါဒံ ပဇဟတော အဗျာပါဒဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. ထိနမိဒ္ဓံ ပဇဟတော အာလောကသညာဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. ဥဒ္ဓစ္စံ ပဇဟတော အဝိက္ခေပဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. ဝိစိကိစ္ဆံ ပဇဟတော ဓမ္မဝဝတ္ထာနဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. အဝိဇ္ဇံ ပဇဟတော ဉာဏဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. အရတိံ ပဇဟတော ပါမောဇ္ဇဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. နီဝရဏေ ပဇဟတော ပဌမဇ္ဈာနဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. ဝိတက္ကဝိစာရေ ပဇဟတော ဒုတိယဇ္ဈာနဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. ပီတိံ ပဇဟတော တတိယဇ္ဈာနဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. သုခဒုက္ခေ ပဇဟတော စတုတ္ထဇ္ဈာနဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ.
</Paragraph>

<Paragraph number="231" book="ps">
ရူပသညံ ပဋိဃသညံ နာနတ္တသညံ ပဇဟတော အာကာသာနဉ္စာယတနသမာပတ္တိဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. အာကာသာနဉ္စာယတနသညံ ပဇဟတော ဝိညာဏဉ္စာယတနသမာပတ္တိဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. ဝိညာဏဉ္စာယတနသညံ ပဇဟတော အာကိဉ္စညာယတနသမာပတ္တိဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. အာကိဉ္စညာယတနသညံ ပဇဟတော နေဝသညာနာသညာယတနသမာပတ္တိဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ.
</Paragraph>

<Paragraph number="232" book="ps">
နိစ္စသညံ ပဇဟတော အနိစ္စာနုပဿနာဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. သုခသညံ ပဇဟတော ဒုက္ခာနုပဿနာဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. အတ္တသညံ ပဇဟတော အနတ္တာနုပဿနာဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. နန္ဒိံ ပဇဟတော နိဗ္ဗိဒါနုပဿနာဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. ရာဂံ ပဇဟတော ဝိရာဂါနုပဿနာဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. သမုဒယံ ပဇဟတော နိရောဓာနုပဿနာဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. အာဒါနံ ပဇဟတော ပဋိနိဿဂ္ဂါနုပဿနာဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. ဃနသညံ ပဇဟတော ခယာနုပဿနာဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. အာယူဟနံ ပဇဟတော ဝယာနုပဿနာဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. ဓုဝသညံ ပဇဟတော ဝိပရိဏာမာနုပဿနာဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. နိမိတ္တံ ပဇဟတော အနိမိတ္တာနုပဿနာဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. ပဏိဓိံ ပဇဟတော အပ္ပဏိဟိတာနုပဿနာဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. အဘိနိဝေသံ ပဇဟတော သုညတာနုပဿနာဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. သာရာဒါနာဘိနိဝေသံ ပဇဟတော အဓိပညာ ဓမ္မဝိပဿနာဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. သမ္မောဟာဘိနိဝေသံ ပဇဟတော ယထာဘူတဉာဏဒဿနဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. အာလယာဘိနိဝေသံ ပဇဟတော အာဒီနဝါနုပဿနာဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. အပ္ပဋိသင်္ခံ ပဇဟတော ပဋိသင်္ခါနုပဿနာဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. သညောဂါဘိနိဝေသံ ပဇဟတော ဝိဝဋ္ဋနာနုပဿနာဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ.
</Paragraph>

<Paragraph number="233" book="ps">
ဒိဋ္ဌေကဋ္ဌေ ကိလေသေ ပဇဟတော သောတာပတ္တိမဂ္ဂဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. ဩဠာရိကေ ကိလေသေ ပဇဟတော သကဒါဂါမိမဂ္ဂဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. အနုသဟဂတေ ကိလေသေ ပဇဟတော အနာဂါမိမဂ္ဂဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. သဗ္ဗကိလေသေ ပဇဟတော အရဟတ္တမဂ္ဂဝသေန ဇာတာ ဓမ္မာ အညမညံ နာတိဝတ္တန္တီတိ—  တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ. ဧဝံ တတ္ထ ဇာတာနံ ဓမ္မာနံ အနတိဝတ္တနဋ္ဌေန ဘာဝနာ.
</Paragraph>

<Paragraph number="234" book="ps">
ကထံ ဣန္ဒြိယာနံ ဧကရသဋ္ဌေန ဘာဝနာ? ကာမစ္ဆန္ဒံ ပဇဟတော နေက္ခမ္မဝသေန ပဉ္စိန္ဒြိယာနိ ဧကရသာ ဟောန္တီတိ—  ဣန္ဒြိယာနံ ဧကရသဋ္ဌေန ဘာဝနာ. ဗျာပါဒံ ပဇဟတော အဗျာပါဒဝသေန ပဉ္စိန္ဒြိယာနိ ဧကရသာ ဟောန္တီတိ—  ဣန္ဒြိယာနံ ဧကရသဋ္ဌေန ဘာဝနာ …ပေ…  သဗ္ဗကိလေသေ ပဇဟတော အရဟတ္တမဂ္ဂဝသေန ပဉ္စိန္ဒြိယာနိ ဧကရသာ ဟောန္တီတိ—  ဣန္ဒြိယာနံ ဧကရသဋ္ဌေန ဘာဝနာ. ဧဝံ ဣန္ဒြိယာနံ ဧကရသဋ္ဌေန ဘာဝနာ.
</Paragraph>

<Paragraph number="235" book="ps">
ကထံ တဒုပဂဝီရိယဝါဟနဋ္ဌေန ဘာဝနာ? ကာမစ္ဆန္ဒံ ပဇဟတော နေက္ခမ္မဝသေန ဝီရိယံ ဝါဟေတီတိ—  တဒုပဂဝီရိယဝါဟနဋ္ဌေန ဘာဝနာ. ဗျာပါဒံ ပဇဟတော အဗျာပါဒဝသေန ဝီရိယံ ဝါဟေတီတိ—  တဒုပဂဝီရိယဝါဟနဋ္ဌေန ဘာဝနာ …ပေ…  သဗ္ဗကိလေသေ ပဇဟတော အရဟတ္တမဂ္ဂဝသေန ဝီရိယံ ဝါဟေတီတိ—  တဒုပဂဝီရိယဝါဟနဋ္ဌေန ဘာဝနာ. ဧဝံ တဒုပဂဝီရိယဝါဟနဋ္ဌေန ဘာဝနာ.
</Paragraph>

<Paragraph number="236" book="ps">
ကထံ အာသေဝနဋ္ဌေန ဘာဝနာ? ကာမစ္ဆန္ဒံ ပဇဟန္တော နေက္ခမ္မံ အာသေဝတီတိ—  အာသေဝနဋ္ဌေန ဘာဝနာ. ဗျာပါဒံ ပဇဟန္တော အဗျာပါဒံ အာသေဝတီတိ—  အာသေဝနဋ္ဌေန ဘာဝနာ …ပေ…  သဗ္ဗကိလေသေ ပဇဟန္တော အရဟတ္တမဂ္ဂံ အာသေဝတီတိ—  အာသေဝနဋ္ဌေန ဘာဝနာ. ဧဝံ အာသေဝနဋ္ဌေန ဘာဝနာ.
</Paragraph>

<Paragraph number="237" book="ps">
ဣမာ စတဿော ဘာဝနာ ရူပံ ပဿန္တော ဘာဝေတိ, ဝေဒနံ ပဿန္တော ဘာဝေတိ, သညံ ပဿန္တော ဘာဝေတိ, သင်္ခါရေ ပဿန္တော ဘာဝေတိ, ဝိညာဏံ ပဿန္တော ဘာဝေတိ, စက္ခုံ …ပေ…  ဇရာမရဏံ …ပေ…  အမတောဂဓံ နိဗ္ဗာနံ ပရိယောသာနဋ္ဌေန ပဿန္တော ဘာဝေတိ. ယေ ယေ ဓမ္မာ ဘာဝိတာ ဟောန္တိ တေ တေ ဓမ္မာ ဧကရသာ ဟောန္တိ. တံ ဉာတဋ္ဌေန ဉာဏံ, ပဇာနနဋ္ဌေန ပညာ. တေန ဝုစ္စတိ—  “ဣမေ ဓမ္မာ ဘာဝေတဗ္ဗာတိ သောတာဝဓာနံ, တံပဇာနနာ ပညာ သုတမယေ ဉာဏန်”တိ. [4]

</Paragraph>
</Division>

<Paragraph number="238" type="center" book="ps">
ဘာဝေတဗ္ဗနိဒ္ဒေသော.

  
စတုတ္ထဘာဏဝါရော.


</Paragraph>

<Division number="29" book="ps" e="ch" v="26" p="2">

<Paragraph number="239" book="ps">
ကထံ “ဣမေ ဓမ္မာ သစ္ဆိကာတဗ္ဗာ”တိ သောတာဝဓာနံ, တံပဇာနနာ ပညာ သုတမယေ ဉာဏံ?
</Paragraph>

<Paragraph number="240" book="ps">
ဧကော ဓမ္မော သစ္ဆိကာတဗ္ဗော—  အကုပ္ပါ စေတောဝိမုတ္တိ.
</Paragraph>

<Paragraph number="241" book="ps">
ဒွေ ဓမ္မာ သစ္ဆိကာတဗ္ဗာ—  ဝိဇ္ဇာ စ ဝိမုတ္တိ စ.
</Paragraph>

<Paragraph number="242" book="ps">
တယော ဓမ္မာ သစ္ဆိကာတဗ္ဗာ—  တိဿော ဝိဇ္ဇာ.
</Paragraph>

<Paragraph number="243" book="ps">
စတ္တာရော ဓမ္မာ သစ္ဆိကာတဗ္ဗာ—  စတ္တာရိ သာမညဖလာနိ.
</Paragraph>

<Paragraph number="244" book="ps">
ပဉ္စ ဓမ္မာ သစ္ဆိကာတဗ္ဗာ—  ပဉ္စ ဓမ္မက္ခန္ဓာ.
</Paragraph>

<Paragraph number="245" book="ps">
ဆ ဓမ္မာ သစ္ဆိကာတဗ္ဗာ—  ဆ အဘိညာ.
</Paragraph>

<Paragraph number="246" book="ps">
သတ္တ ဓမ္မာ သစ္ဆိကာတဗ္ဗာ—  သတ္တ ခီဏာသဝဗလာနိ.
</Paragraph>

<Paragraph number="247" book="ps">
အဋ္ဌ ဓမ္မာ သစ္ဆိကာတဗ္ဗာ—  အဋ္ဌ ဝိမောက္ခာ.
</Paragraph>

<Paragraph number="248" book="ps">
နဝ ဓမ္မာ သစ္ဆိကာတဗ္ဗာ—  နဝ အနုပုဗ္ဗနိရောဓာ.
</Paragraph>

<Paragraph number="249" book="ps">
ဒသ ဓမ္မာ သစ္ဆိကာတဗ္ဗာ—  ဒသ အသေက္ခာ ဓမ္မာ.
</Paragraph>

<Paragraph number="250" book="ps">
“သဗ္ဗံ, ဘိက္ခဝေ, သစ္ဆိကာတဗ္ဗံ. ကိဉ္စ, ဘိက္ခဝေ, သဗ္ဗံ သစ္ဆိကာတဗ္ဗံ? စက္ခု, ဘိက္ခဝေ, သစ္ဆိကာတဗ္ဗံ; ရူပါ သစ္ဆိကာတဗ္ဗာ; စက္ခုဝိညာဏံ သစ္ဆိကာတဗ္ဗံ; စက္ခုသမ္ဖဿော သစ္ဆိကာတဗ္ဗော; ယမ္ပိဒံ စက္ခုသမ္ဖဿပစ္စယာ ဥပ္ပဇ္ဇတိ ဝေဒယိတံ သုခံ ဝါ ဒုက္ခံ ဝါ အဒုက္ခမသုခံ ဝါ, တမ္ပိ သစ္ဆိကာတဗ္ဗံ. သောတံ သစ္ဆိကာတဗ္ဗံ; သဒ္ဒါ သစ္ဆိကာတဗ္ဗာ …ပေ…  ဃာနံ သစ္ဆိကာတဗ္ဗံ; ဂန္ဓာ သစ္ဆိကာတဗ္ဗာ…  ဇိဝှါ သစ္ဆိကာတဗ္ဗာ; ရသာ သစ္ဆိကာတဗ္ဗာ…  ကာယော သစ္ဆိကာတဗ္ဗော; ဖောဋ္ဌဗ္ဗာ သစ္ဆိကာတဗ္ဗာ…  မနော သစ္ဆိကာတဗ္ဗော; ဓမ္မာ သစ္ဆိကာတဗ္ဗာ; မနောဝိညာဏံ သစ္ဆိကာတဗ္ဗံ; မနောသမ္ဖဿော သစ္ဆိကာတဗ္ဗော; ယမ္ပိဒံ မနောသမ္ဖဿပစ္စယာ ဥပ္ပဇ္ဇတိ ဝေဒယိတံ သုခံ ဝါ ဒုက္ခံ ဝါ အဒုက္ခမသုခံ ဝါ, တမ္ပိ သစ္ဆိကာတဗ္ဗံ”. ရူပံ ပဿန္တော သစ္ဆိကရောတိ, ဝေဒနံ ပဿန္တော သစ္ဆိကရောတိ, သညံ ပဿန္တော သစ္ဆိကရောတိ, သင်္ခါရေ ပဿန္တော သစ္ဆိကရောတိ, ဝိညာဏံ ပဿန္တော သစ္ဆိကရောတိ. စက္ခုံ …ပေ…  ဇရာမရဏံ …ပေ…  အမတောဂဓံ နိဗ္ဗာနံ ပရိယောသာနဋ္ဌေန ပဿန္တော သစ္ဆိကရောတိ. ယေ ယေ ဓမ္မာ သစ္ဆိကတာ ဟောန္တိ တေ တေ ဓမ္မာ ဖဿိတာ ဟောန္တိ. တံ ဉာတဋ္ဌေန ဉာဏံ, ပဇာနနဋ္ဌေန ပညာ. တေန ဝုစ္စတိ—  “ဣမေ ဓမ္မာ သစ္ဆိကာတဗ္ဗာတိ သောတာဝဓာနံ, တံပဇာနနာ ပညာ သုတမယေ ဉာဏန်”တိ.
</Paragraph>

</Division>
<Division number="30" book="ps" e="ch" v="26" p="2">

<Paragraph number="251" book="ps">
ကထံ “ဣမေ ဓမ္မာ ဟာနဘာဂိယာ, ဣမေ ဓမ္မာ ဌိတိဘာဂိယာ, ဣမေ ဓမ္မာ ဝိသေသဘာဂိယာ, ဣမေ ဓမ္မာ နိဗ္ဗေဓဘာဂိယာ”တိ သောတာဝဓာနံ, တံပဇာနနာ ပညာ သုတမယေ ဉာဏံ?
</Paragraph>

<Paragraph number="252" book="ps">
ပဌမဿ ဈာနဿ လာဘိံ ကာမသဟဂတာ သညာမနသိကာရာ သမုဒါစရန္တိ—  ဟာနဘာဂိယော ဓမ္မော. တဒနုဓမ္မတာ သတိ သန္တိဋ္ဌတိ—  ဌိတိဘာဂိယော ဓမ္မော. အဝိတက္ကသဟဂတာ သညာမနသိကာရာ သမုဒါစရန္တိ—  ဝိသေသဘာဂိယော ဓမ္မော. နိဗ္ဗိဒါသဟဂတာ သညာမနသိကာရာ သမုဒါစရန္တိ ဝိရာဂူပသံဟိတာ—  နိဗ္ဗေဓဘာဂိယော ဓမ္မော.
</Paragraph>

<Paragraph number="253" book="ps">
ဒုတိယဿ ဈာနဿ လာဘိံ ဝိတက္ကသဟဂတာ သညာမနသိကာရာ သမုဒါစရန္တိ—  ဟာနဘာဂိယော ဓမ္မော. တဒနုဓမ္မတာ သတိ သန္တိဋ္ဌတိ—  ဌိတိဘာဂိယော ဓမ္မော. ဥပေက္ခာသုခသဟဂတာ သညာမနသိကာရာ သမုဒါစရန္တိ—  ဝိသေသဘာဂိယော ဓမ္မော. နိဗ္ဗိဒါသဟဂတာ သညာမနသိကာရာ သမုဒါစရန္တိ ဝိရာဂူပသံဟိတာ—  နိဗ္ဗေဓဘာဂိယော ဓမ္မော.
</Paragraph>

<Paragraph number="254" book="ps">
တတိယဿ ဈာနဿ လာဘိံ ပီတိသုခသဟဂတာ သညာမနသိကာရာ သမုဒါစရန္တိ—  ဟာနဘာဂိယော ဓမ္မော. တဒနုဓမ္မတာ သတိ သန္တိဋ္ဌတိ—  ဌိတိဘာဂိယော ဓမ္မော. အဒုက္ခမသုခသဟဂတာ သညာမနသိကာရာ သမုဒါစရန္တိ—  ဝိသေသဘာဂိယော ဓမ္မော. နိဗ္ဗိဒါသဟဂတာ သညာမနသိကာရာ သမုဒါစရန္တိ ဝိရာဂူပသံဟိတာ—  နိဗ္ဗေဓဘာဂိယော ဓမ္မော.
</Paragraph>

<Paragraph number="255" book="ps">
စတုတ္ထဿ ဈာနဿ လာဘိံ ဥပေက္ခာသဟဂတာ သညာမနသိကာရာ သမုဒါစရန္တိ—  ဟာနဘာဂိယော ဓမ္မော. တဒနုဓမ္မတာ သတိ သန္တိဋ္ဌတိ—  ဌိတိဘာဂိယော ဓမ္မော. အာကာသာနဉ္စာယတနသဟဂတာ သညာမနသိကာရာ သမုဒါစရန္တိ—  ဝိသေသဘာဂိယော ဓမ္မော. နိဗ္ဗိဒါသဟဂတာ သညာမနသိကာရာ သမုဒါစရန္တိ ဝိရာဂူပသံဟိတာ—  နိဗ္ဗေဓဘာဂိယော ဓမ္မော.
</Paragraph>

<Paragraph number="256" book="ps">
အာကာသာနဉ္စာယတနဿ လာဘိံ ရူပသဟဂတာ သညာမနသိကာရာ သမုဒါစရန္တိ—  ဟာနဘာဂိယော ဓမ္မော. တဒနုဓမ္မတာ သတိ သန္တိဋ္ဌတိ—  ဌိတိဘာဂိယော ဓမ္မော. ဝိညာဏဉ္စာယတနသဟဂတာ သညာမနသိကာရာ သမုဒါစရန္တိ—  ဝိသေသဘာဂိယော ဓမ္မော. နိဗ္ဗိဒါသဟဂတာ သညာမနသိကာရာ သမုဒါစရန္တိ ဝိရာဂူပသံဟိတာ—  နိဗ္ဗေဓဘာဂိယော ဓမ္မော.
</Paragraph>

<Paragraph number="257" book="ps">
ဝိညာဏဉ္စာယတနဿ လာဘိံ အာကာသာနဉ္စာယတနသဟဂတာ သညာမနသိကာရာ သမုဒါစရန္တိ—  ဟာနဘာဂိယော ဓမ္မော. တဒနုဓမ္မတာ သတိ သန္တိဋ္ဌတိ—  ဌိတိဘာဂိယော ဓမ္မော. အာကိဉ္စညာယတနသဟဂတာ သညာမနသိကာရာ သမုဒါစရန္တိ—  ဝိသေသဘာဂိယော ဓမ္မော. နိဗ္ဗိဒါသဟဂတာ သညာမနသိကာရာ သမုဒါစရန္တိ ဝိရာဂူပသံဟိတာ—  နိဗ္ဗေဓဘာဂိယော ဓမ္မော.
</Paragraph>

<Paragraph number="258" book="ps">
အာကိဉ္စညာယတနဿ လာဘိံ ဝိညာဏဉ္စာယတနသဟဂတာ သညာမနသိကာရာ သမုဒါစရန္တိ—  ဟာနဘာဂိယော ဓမ္မော. တဒနုဓမ္မတာ သတိ သန္တိဋ္ဌတိ—  ဌိတိဘာဂိယော ဓမ္မော. နေဝသညာနာသညာယတနသဟဂတာ သညာမနသိကာရာ သမုဒါစရန္တိ—  ဝိသေသဘာဂိယော ဓမ္မော. နိဗ္ဗိဒါသဟဂတာ သညာမနသိကာရာ သမုဒါစရန္တိ ဝိရာဂူပသံဟိတာ—  နိဗ္ဗေဓဘာဂိယော ဓမ္မော. တံ ဉာတဋ္ဌေန ဉာဏံ, ပဇာနနဋ္ဌေန ပညာ. တေန ဝုစ္စတိ—  “ဣမေ ဓမ္မာ ဟာနဘာဂိယာ, ဣမေ ဓမ္မာ ဌိတိဘာဂိယာ, ဣမေ ဓမ္မာ ဝိသေသဘာဂိယာ, ဣမေ ဓမ္မာ နိဗ္ဗေဓဘာဂိယာတိ သောတာဝဓာနံ, တံပဇာနနာ ပညာ သုတမယေ ဉာဏံ”.
</Paragraph>

</Division>
<Division number="31" book="ps" e="ch" v="26" p="2">

<Paragraph number="259" book="ps">
ကထံ “သဗ္ဗေ သင်္ခါရာ အနိစ္စာ, သဗ္ဗေ သင်္ခါရာ ဒုက္ခာ, သဗ္ဗေ ဓမ္မာ အနတ္တာ”တိ သောတာဝဓာနံ, တံပဇာနနာ ပညာ သုတမယေ ဉာဏံ? “ရူပံ အနိစ္စံ ခယဋ္ဌေန, ဒုက္ခံ ဘယဋ္ဌေန, အနတ္တာ အသာရကဋ္ဌေနာ”တိ သောတာဝဓာနံ, တံပဇာနနာ ပညာ သုတမယေ ဉာဏံ. “ဝေဒနာ…  သညာ…  သင်္ခါရာ…  ဝိညာဏံ…  စက္ခု …ပေ…  ဇရာမရဏံ အနိစ္စံ ခယဋ္ဌေန, ဒုက္ခံ ဘယဋ္ဌေန, အနတ္တာ အသာရကဋ္ဌေနာ”တိ သောတာဝဓာနံ, တံပဇာနနာ ပညာ သုတမယေ ဉာဏံ. တံ ဉာတဋ္ဌေန ဉာဏံ, ပဇာနနဋ္ဌေန ပညာ. တေန ဝုစ္စတိ—  “သဗ္ဗေ သင်္ခါရာ အနိစ္စာ, သဗ္ဗေ သင်္ခါရာ ဒုက္ခာ, သဗ္ဗေ ဓမ္မာ အနတ္တာ”တိ သောတာဝဓာနံ, တံပဇာနနာ ပညာ သုတမယေ ဉာဏံ.
</Paragraph>

</Division>
<Division number="32" book="ps" e="ch" v="26" p="2">

<Paragraph number="260" book="ps">
ကထံ “ဣဒံ ဒုက္ခံ အရိယသစ္စံ, ဣဒံ ဒုက္ခသမုဒယံ အရိယသစ္စံ, ဣဒံ ဒုက္ခနိရောဓံ အရိယသစ္စံ, ဣဒံ ဒုက္ခနိရောဓဂါမိနီ ပဋိပဒါ အရိယသစ္စန်”တိ သောတာဝဓာနံ, တံပဇာနနာ ပညာ သုတမယေ ဉာဏံ?
</Paragraph>

</Division>
<Division number="33" book="ps" e="ch" v="26" p="2">

<Paragraph number="261" book="ps">
တတ္ထ ကတမံ ဒုက္ခံ အရိယသစ္စံ? ဇာတိပိ ဒုက္ခာ, ဇရာပိ ဒုက္ခာ, မရဏမ္ပိ ဒုက္ခံ, သောကပရိဒေဝဒုက္ခဒေါမနဿုပါယာသာပိ ဒုက္ခာ, အပ္ပိယေဟိ သမ္ပယောဂေါ ဒုက္ခော, ပိယေဟိ ဝိပ္ပယောဂေါ ဒုက္ခော, ယမ္ပိစ္ဆံ န လဘတိ တမ္ပိ ဒုက္ခံ; သံခိတ္တေန ပဉ္စုပါဒါနက္ခန္ဓာ ဒုက္ခာ.
</Paragraph>

<Paragraph number="262" book="ps">
တတ္ထ ကတမာ ဇာတိ? ယာ တေသံ တေသံ သတ္တာနံ တမှိ တမှိ သတ္တနိကာယေ ဇာတိ သဉ္ဇာတိ ဩက္ကန္တိ အဘိနိဗ္ဗတ္တိ ခန္ဓာနံ ပါတုဘာဝေါ အာယတနာနံ ပဋိလာဘော—  အယံ ဝုစ္စတိ ဇာတိ.
</Paragraph>

<Paragraph number="263" book="ps">
တတ္ထ ကတမာ ဇရာ ယာ တေသံ တေသံ သတ္တာနံ တမှိ တမှိ သတ္တနိကာယေ ဇရာ ဇီရဏတာ ခဏ္ဍိစ္စံ ပါလိစ္စံ ဝလိတ္တစတာ အာယုနော သံဟာနိ ဣန္ဒြိယာနံ ပရိပါကော—  အယံ ဝုစ္စတိ ဇရာ.
</Paragraph>

<Paragraph number="264" book="ps">
တတ္ထ ကတမံ မရဏံ? ယာ တေသံ တေသံ သတ္တာနံ တမှာ တမှာ သတ္တနိကာယာ စုတိ စဝနတာ ဘေဒေါ အန္တရဓာနံ မစ္စု မရဏံ ကာလကိရိယာ ခန္ဓာနံ ဘေဒေါ ကဠေဝရဿ နိက္ခေပေါ ဇီဝိတိန္ဒြိယဿုပစ္ဆေဒေါ—  ဣဒံ ဝုစ္စတိ မရဏံ.
</Paragraph>

<Paragraph number="265" book="ps">
တတ္ထ ကတမော သောကော? ဉာတိဗျသနေန ဝါ ဖုဋ္ဌဿ, ဘောဂဗျသနေန ဝါ ဖုဋ္ဌဿ, ရောဂဗျသနေန ဝါ ဖုဋ္ဌဿ, သီလဗျသနေန ဝါ ဖုဋ္ဌဿ, ဒိဋ္ဌိဗျသနေန ဝါ ဖုဋ္ဌဿ, အညတရညတရေန ဗျသနေန သမန္နာဂတဿ, အညတရညတရေန ဒုက္ခဓမ္မေန ဖုဋ္ဌဿ သောကော သောစနာ သောစိတတ္တံ အန္တောသောကော အန္တောပရိသောကော စေတသော ပရိဇ္ဈာယနာ ဒေါမနဿံ သောကသလ္လံ—  အယံ ဝုစ္စတိ သောကော.
</Paragraph>

<Paragraph number="266" book="ps">
တတ္ထ ကတမော ပရိဒေဝေါ? ဉာတိဗျသနေန ဝါ ဖုဋ္ဌဿ, ဘောဂဗျသနေန ဝါ ဖုဋ္ဌဿ, ရောဂဗျသနေန ဝါ ဖုဋ္ဌဿ, သီလဗျသနေန ဝါ ဖုဋ္ဌဿ, ဒိဋ္ဌိဗျသနေန ဝါ ဖုဋ္ဌဿ, အညတရညတရေန ဗျသနေန သမန္နာဂတဿ, အညတရညတရေန ဒုက္ခဓမ္မေန ဖုဋ္ဌဿ အာဒေဝေါ ပရိဒေဝေါ အာဒေဝနာ, ပရိဒေဝနာ အာဒေဝိတတ္တံ ပရိဒေဝိတတ္တံ ဝါစာ ပလာပေါ ဝိပ္ပလာပေါ လာလပ္ပေါ လာလပ္ပနာ လာလပ္ပိတတ္တံ—  အယံ ဝုစ္စတိ ပရိဒေဝေါ.
</Paragraph>

<Paragraph number="267" book="ps">
တတ္ထ ကတမံ ဒုက္ခံ? ယံ ကာယိကံ အသာတံ ကာယိကံ ဒုက္ခံ ကာယသမ္ဖဿဇံ အသာတံ ဒုက္ခံ ဝေဒယိတံ, ကာယသမ္ဖဿဇာ အသာတာ ဒုက္ခာ ဝေဒနာ—  ဣဒံ ဝုစ္စတိ ဒုက္ခံ.
</Paragraph>

<Paragraph number="268" book="ps">
တတ္ထ ကတမံ ဒေါမနဿံ? ယံ စေတသိကံ အသာတံ စေတသိကံ ဒုက္ခံ, စေတောသမ္ဖဿဇံ အသာတံ ဒုက္ခံ ဝေဒယိတံ, စေတောသမ္ဖဿဇာ အသာတာ ဒုက္ခာ ဝေဒနာ—  ဣဒံ ဝုစ္စတိ ဒေါမနဿံ.
</Paragraph>

<Paragraph number="269" book="ps">
တတ္ထ ကတမော ဥပါယာသော? ဉာတိဗျသနေန ဝါ ဖုဋ္ဌဿ, ဘောဂဗျသနေန ဝါ ဖုဋ္ဌဿ, ရောဂဗျသနေန ဝါ ဖုဋ္ဌဿ, သီလဗျသနေန ဝါ ဖုဋ္ဌဿ, ဒိဋ္ဌိဗျသနေန ဝါ ဖုဋ္ဌဿ, အညတရညတရေန ဗျသနေန သမန္နာဂတဿ, အညတရညတရေန ဒုက္ခဓမ္မေန ဖုဋ္ဌဿ အာယာသော ဥပါယာသော အာယာသနာ ဥပါယာသနာ အာယာသိတတ္တံ ဥပါယာသိတတ္တံ—  အယံ ဝုစ္စတိ ဥပါယာသော.
</Paragraph>

<Paragraph number="270" book="ps">
တတ္ထ ကတမော အပ္ပိယေဟိ သမ္ပယောဂေါ ဒုက္ခော? ဣဓ ယဿ တေ ဟောန္တိ အနိဋ္ဌာ အကန္တာ အမနာပါ ရူပါ သဒ္ဒါ ဂန္ဓာ ရသာ ဖောဋ္ဌဗ္ဗာ, ယေ ဝါ ပနဿ တေ ဟောန္တိ အနတ္ထကာမာ အဟိတကာမာ အဖာသုကာမာ အယောဂက္ခေမကာမာ, ယာ တေဟိ သဒ္ဓိံ သင်္ဂတိ သမာဂမော သမောဓာနံ မိဿီဘာဝေါ—  အယံ ဝုစ္စတိ အပ္ပိယေဟိ သမ္ပယောဂေါ ဒုက္ခော.
</Paragraph>

<Paragraph number="271" book="ps">
တတ္ထ ကတမော ပိယေဟိ ဝိပ္ပယောဂေါ ဒုက္ခော? ဣဓ ယဿ တေ ဟောန္တိ ဣဋ္ဌာ ကန္တာ မနာပါ ရူပါ သဒ္ဒါ ဂန္ဓာ ရသာ ဖောဋ္ဌဗ္ဗာ, ယေ ဝါ ပနဿ တေ ဟောန္တိ အတ္ထကာမာ ဟိတကာမာ ဖာသုကာမာ ယောဂက္ခေမကာမာ မာတာ ဝါ ပိတာ ဝါ ဘာတာ ဝါ ဘဂိနီ ဝါ မိတ္တာ ဝါ အမစ္စာ ဝါ ဉာတီ ဝါ သာလောဟိတာ ဝါ, ယာ တေဟိ သဒ္ဓိံ အသင်္ဂတိ အသမာဂမော အသမောဓာနံ အမိဿီဘာဝေါ—  အယံ ဝုစ္စတိ ပိယေဟိ ဝိပ္ပယောဂေါ ဒုက္ခော.
</Paragraph>

<Paragraph number="272" book="ps">
တတ္ထ ကတမံ ယမ္ပိစ္ဆံ န လဘတိ တမ္ပိ ဒုက္ခံ? ဇာတိဓမ္မာနံ သတ္တာနံ ဧဝံ ဣစ္ဆာ ဥပ္ပဇ္ဇတိ—  “အဟော ဝတ မယံ န ဇာတိဓမ္မာ အဿာမ, န စ ဝတ နော ဇာတိ အာဂစ္ဆေယျာ”တိ. န ခေါ ပနေတံ ဣစ္ဆာယ ပတ္တဗ္ဗံ—  ဣဒမ္ပိ ယမ္ပိစ္ဆံ န လဘတိ တမ္ပိ ဒုက္ခံ. ဇရာဓမ္မာနံ သတ္တာနံ …ပေ…  ဗျာဓိဓမ္မာနံ သတ္တာနံ…  မရဏဓမ္မာနံ သတ္တာနံ…  သောကပရိဒေဝဒုက္ခဒေါမနဿုပါယာသဓမ္မာနံ သတ္တာနံ ဧဝံ ဣစ္ဆာ ဥပ္ပဇ္ဇတိ—  “အဟော ဝတ မယံ န သောကပရိဒေဝဒုက္ခဒေါမနဿုပါယာသဓမ္မာ အဿာမ, န စ ဝတ နော သောကပရိဒေဝဒုက္ခဒေါမနဿုပါယာသာ အာဂစ္ဆေယျုန်”တိ. န ခေါ ပနေတံ ဣစ္ဆာယ ပတ္တဗ္ဗံ—  ဣဒမ္ပိ ယမ္ပိစ္ဆံ န လဘတိ တမ္ပိ ဒုက္ခံ.
</Paragraph>

<Paragraph number="273" book="ps">
တတ္ထ ကတမေ သံခိတ္တေန ပဉ္စုပါဒါနက္ခန္ဓာ ဒုက္ခာ? သေယျထိဒံ—  ရူပုပါဒါနက္ခန္ဓော, ဝေဒနုပါဒါနက္ခန္ဓော, သညုပါဒါနက္ခန္ဓော, သင်္ခါရုပါဒါနက္ခန္ဓော, ဝိညာဏုပါဒါနက္ခန္ဓော—  ဣမေ ဝုစ္စန္တိ သံခိတ္တေန ပဉ္စုပါဒါနက္ခန္ဓာ ဒုက္ခာ. ဣဒံ ဝုစ္စတိ ဒုက္ခံ အရိယသစ္စံ.
</Paragraph>

</Division>
<Division number="34" book="ps" e="ch" v="26" p="3">

<Paragraph number="274" book="ps">
တတ္ထ ကတမံ ဒုက္ခသမုဒယံ အရိယသစ္စံ? ယာယံ တဏှာ ပေါနောဘဝိကာ နန္ဒိရာဂသဟဂတာ တတြတတြာဘိနန္ဒိနီ, သေယျထိဒံ—  ကာမတဏှာ ဘဝတဏှာ ဝိဘဝတဏှာ, သာ ခေါ ပနေသာ တဏှာ ကတ္ထ ဥပ္ပဇ္ဇမာနာ ဥပ္ပဇ္ဇတိ, ကတ္ထ နိဝိသမာနာ နိဝိသတိ? ယံ လောကေ ပိယရူပံ သာတရူပံ, ဧတ္ထေသာ တဏှာ ဥပ္ပဇ္ဇမာနာ ဥပ္ပဇ္ဇတိ, ဧတ္ထ နိဝိသမာနာ နိဝိသတိ. ကိဉ္စ လောကေ ပိယရူပံ သာတရူပံ? စက္ခု လောကေ ပိယရူပံ သာတရူပံ, ဧတ္ထေသာ တဏှာ ဥပ္ပဇ္ဇမာနာ ဥပ္ပဇ္ဇတိ, ဧတ္ထ နိဝိသမာနာ နိဝိသတိ. သောတံ လောကေ …ပေ…  ဃာနံ လောကေ…  ဇိဝှါ လောကေ…  ကာယော လောကေ…  မနော လောကေ ပိယရူပံ သာတရူပံ, ဧတ္ထေသာ တဏှာ ဥပ္ပဇ္ဇမာနာ ဥပ္ပဇ္ဇတိ, ဧတ္ထ နိဝိသမာနာ နိဝိသတိ. ရူပါ လောကေ ပိယရူပံ သာတရူပံ, ဧတ္ထေသာ တဏှာ ဥပ္ပဇ္ဇမာနာ ဥပ္ပဇ္ဇတိ, ဧတ္ထ နိဝိသမာနာ နိဝိသတိ. သဒ္ဒါ လောကေ ပိယရူပံ သာတရူပံ …ပေ…  ဓမ္မာ လောကေ…  စက္ခုဝိညာဏံ လောကေ …ပေ…  မနောဝိညာဏံ လောကေ…  စက္ခုသမ္ဖဿော လောကေ …ပေ…  မနောသမ္ဖဿော လောကေ…  စက္ခုသမ္ဖဿဇာ ဝေဒနာ လောကေ …ပေ…  မနောသမ္ဖဿဇာ ဝေဒနာ လောကေ…  ရူပသညာ လောကေ …ပေ…  ဓမ္မသညာ လောကေ…  ရူပသဉ္စေတနာ လောကေ …ပေ…  ဓမ္မသဉ္စေတနာ လောကေ…  ရူပတဏှာ လောကေ …ပေ…  ဓမ္မတဏှာ လောကေ…  ရူပဝိတက္ကော လောကေ …ပေ…  ဓမ္မဝိတက္ကော လောကေ…  ရူပဝိစာရော လောကေ …ပေ…  ဓမ္မဝိစာရော လောကေ ပိယရူပံ သာတရူပံ, ဧတ္ထေသာ တဏှာ ဥပ္ပဇ္ဇမာနာ ဥပ္ပဇ္ဇတိ, ဧတ္ထ နိဝိသမာနာ နိဝိသတိ. ဣဒံ ဝုစ္စတိ ဒုက္ခသမုဒယံ အရိယသစ္စံ.
</Paragraph>

</Division>
<Division number="35" book="ps" e="ch" v="26" p="3">

<Paragraph number="275" book="ps">
တတ္ထ ကတမံ ဒုက္ခနိရောဓံ အရိယသစ္စံ? ယော တဿာယေဝ တဏှာယ အသေသဝိရာဂနိရောဓော စာဂေါ ပဋိနိဿဂ္ဂေါ မုတ္တိ အနာလယော, သာ ခေါ ပနေသာ တဏှာ ကတ္ထ ပဟီယမာနာ ပဟီယတိ, ကတ္ထ နိရုဇ္ဈမာနာ နိရုဇ္ဈတိ? ယံ လောကေ ပိယရူပံ သာတရူပံ, ဧတ္ထေသာ တဏှာ ပဟီယမာနာ ပဟီယတိ, ဧတ္ထ နိရုဇ္ဈမာနာ နိရုဇ္ဈတိ. ကိဉ္စ လောကေ ပိယရူပံ သာတရူပံ? စက္ခုလောကေ ပိယရူပံ သာတရူပံ, ဧတ္ထေသာ တဏှာ ပဟီယမာနာ ပဟီယတိ, ဧတ္ထ နိရုဇ္ဈမာနာ နိရုဇ္ဈတိ …ပေ…  ဓမ္မဝိစာရော လောကေ ပိယရူပံ သာတရူပံ, ဧတ္ထေသာ တဏှာ ပဟီယမာနာ ပဟီယတိ, ဧတ္ထ နိရုဇ္ဈမာနာ နိရုဇ္ဈတိ. ဣဒံ ဝုစ္စတိ ဒုက္ခနိရောဓံ အရိယသစ္စံ.
</Paragraph>

</Division>
<Division number="36" book="ps" e="ch" v="26" p="3">

<Paragraph number="276" book="ps">
တတ္ထ ကတမံ ဒုက္ခနိရောဓဂါမိနီ ပဋိပဒါ အရိယသစ္စံ? အယမေဝ အရိယော အဋ္ဌင်္ဂိကော မဂ္ဂေါ, သေယျထိဒံ—  သမ္မာဒိဋ္ဌိ သမ္မာသင်္ကပ္ပေါ သမ္မာဝါစာ သမ္မာကမ္မန္တော သမ္မာအာဇီဝေါ သမ္မာဝါယာမော သမ္မာသတိ သမ္မာသမာဓိ. တတ္ထ ကတမာ သမ္မာဒိဋ္ဌိ? ဒုက္ခေ ဉာဏံ, ဒုက္ခသမုဒယေ ဉာဏံ, ဒုက္ခနိရောဓေ ဉာဏံ, ဒုက္ခနိရောဓဂါမိနိယာ ပဋိပဒါယ ဉာဏံ—  အယံ ဝုစ္စတိ သမ္မာဒိဋ္ဌိ.
</Paragraph>

<Paragraph number="277" book="ps">
တတ္ထ ကတမော သမ္မာသင်္ကပ္ပေါ? နေက္ခမ္မသင်္ကပ္ပေါ, အဗျာပါဒသင်္ကပ္ပေါ, အဝိဟိံသာသင်္ကပ္ပေါ—  အယံ ဝုစ္စတိ သမ္မာသင်္ကပ္ပေါ.
</Paragraph>

<Paragraph number="278" book="ps">
တတ္ထ ကတမာ သမ္မာဝါစာ? မုသာဝါဒါ ဝေရမဏီ, ပိသုဏာယ ဝါစာယ ဝေရမဏီ, ဖရုသာယ ဝါစာယ ဝေရမဏီ, သမ္ဖပ္ပလာပါ ဝေရမဏီ—  အယံ ဝုစ္စတိ သမ္မာဝါစာ.
</Paragraph>

<Paragraph number="279" book="ps">
တတ္ထ ကတမော သမ္မာကမ္မန္တော? ပါဏာတိပါတာ ဝေရမဏီ, အဒိန္နာဒါနာ ဝေရမဏီ, ကာမေသုမိစ္ဆာစာရာ ဝေရမဏီ—  အယံ ဝုစ္စတိ သမ္မာကမ္မန္တော.
</Paragraph>

<Paragraph number="280" book="ps">
တတ္ထ ကတမော သမ္မာအာဇီဝေါ? ဣဓ အရိယသာဝကော မိစ္ဆာအာဇီဝံ ပဟာယ သမ္မာအာဇီဝေန ဇီဝိကံ ကပ္ပေတိ—  အယံ ဝုစ္စတိ သမ္မာအာဇီဝေါ.
</Paragraph>

<Paragraph number="281" book="ps">
တတ္ထ ကတမော သမ္မာဝါယာမော? ဣဓ ဘိက္ခု အနုပ္ပန္နာနံ ပါပကာနံ အကုသလာနံ ဓမ္မာနံ အနုပ္ပါဒါယ ဆန္ဒံ ဇနေတိ ဝါယမတိ ဝီရိယံ အာရဘတိ စိတ္တံ ပဂ္ဂဏှာတိ ပဒဟတိ, ဥပ္ပန္နာနံ ပါပကာနံ အကုသလာနံ ဓမ္မာနံ ပဟာနာယ …ပေ…  အနုပ္ပန္နာနံ ကုသလာနံ ဓမ္မာနံ ဥပ္ပါဒါယ …ပေ…  ဥပ္ပန္နာနံ ကုသလာနံ ဓမ္မာနံ ဌိတိယာ အသမ္မောသာယ ဘိယျောဘာဝါယ ဝေပုလ္လာယ ဘာဝနာယ ပါရိပူရိယာ ဆန္ဒံ ဇနေတိ ဝါယမတိ ဝီရိယံ အာရဘတိ စိတ္တံ ပဂ္ဂဏှာတိ ပဒဟတိ—  အယံ ဝုစ္စတိ သမ္မာဝါယာမော.
</Paragraph>

<Paragraph number="282" book="ps">
တတ္ထ ကတမာ သမ္မာသတိ? ဣဓ ဘိက္ခု ကာယေ ကာယာနုပဿီ ဝိဟရတိ အာတာပီ သမ္ပဇာနော သတိမာ ဝိနေယျ လောကေ အဘိဇ္ဈာဒေါမနဿံ. ဝေဒနာသု …ပေ…  စိတ္တေ …ပေ…  ဓမ္မေသု ဓမ္မာနုပဿီ ဝိဟရတိ အာတာပီ သမ္ပဇာနော သတိမာ ဝိနေယျ လောကေ အဘိဇ္ဈာဒေါမနဿံ—  အယံ ဝုစ္စတိ သမ္မာသတိ.
</Paragraph>

<Paragraph number="283" book="ps">
တတ္ထ ကတမော သမ္မာသမာဓိ? ဣဓ ဘိက္ခု ဝိဝိစ္စေဝ ကာမေဟိ ဝိဝိစ္စ အကုသလေဟိ ဓမ္မေဟိ သဝိတက္ကံ သဝိစာရံ ဝိဝေကဇံ ပီတိသုခံ ပဌမံ ဈာနံ ဥပသမ္ပဇ္ဇ ဝိဟရတိ. ဝိတက္ကဝိစာရာနံ ဝူပသမာ အဇ္ဈတ္တံ သမ္ပသာဒနံ စေတသော ဧကောဒိဘာဝံ အဝိတက္ကံ အဝိစာရံ သမာဓိဇံ ပီတိသုခံ ဒုတိယံ ဈာနံ ဥပသမ္ပဇ္ဇ ဝိဟရတိ. ပီတိယာ စ ဝိရာဂါ ဥပေက္ခကော စ ဝိဟရတိ သတော စ သမ္ပဇာနော သုခဉ္စ ကာယေန ပဋိသံဝေဒေတိ, ယံ တံ အရိယာ အာစိက္ခန္တိ—  “ဥပေက္ခကော သတိမာ သုခဝိဟာရီ”တိ တတိယံ ဈာနံ ဥပသမ္ပဇ္ဇ ဝိဟရတိ. သုခဿ စ ပဟာနာ ဒုက္ခဿ စ ပဟာနာ ပုဗ္ဗေဝ သောမနဿဒေါမနဿာနံ အတ္ထင်္ဂမာ အဒုက္ခမသုခံ ဥပေက္ခာသတိပါရိသုဒ္ဓိံ စတုတ္ထံ ဈာနံ ဥပသမ္ပဇ္ဇ ဝိဟရတိ. အယံ ဝုစ္စတိ သမ္မာသမာဓိ. ဣဒံ ဝုစ္စတိ ဒုက္ခနိရောဓဂါမိနီ ပဋိပဒါ အရိယသစ္စံ. တံ ဉာတဋ္ဌေန ဉာဏံ, ပဇာနနဋ္ဌေန ပညာ. တေန ဝုစ္စတိ—  “ဣဒံ ဒုက္ခံ အရိယသစ္စံ, ဣဒံ ဒုက္ခသမုဒယံ အရိယသစ္စံ, ဣဒံ ဒုက္ခနိရောဓံ အရိယသစ္စံ, ဣဒံ ဒုက္ခနိရောဓဂါမိနီ ပဋိပဒါ အရိယသစ္စန်”တိ သောတာဝဓာနံ, တံပဇာနနာ ပညာ သုတမယေ ဉာဏံ. ဧဝံ သောတာဝဓာနေ ပညာ သုတမယေ ဉာဏံ.

</Paragraph>
</Division>

<Paragraph number="284" type="center" book="ps">
သုတမယဉာဏနိဒ္ဒေသော ပဌမော.
</Paragraph>